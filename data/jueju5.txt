焰听风来动，花开不待春。镇下千行泪，非是为思人。
九龙蟠焰动，四照逐花生。即此流高殿，堪持待月明。
上弦明月半，激箭流星远。落雁带书惊，啼猿映枝转。
初秋玉露清，早雁出空鸣。隔云时乱影，因风乍含声。
岸曲丝阴聚，波移带影疏。还将眉里翠，来就镜中舒。
贞条障曲砌，翠叶贯寒霜。拂牖分龙影，临池待凤翔。
散影玉阶柳，含翠隐鸣蝉。微形藏叶里，乱响出风前。
盘根直盈渚，交干横倚天。舒华光四海，卷叶荫三川。
近谷交萦蕊，遥峰对出莲。径细无全磴，松小未含烟。
疾风知劲草，板荡识诚臣。勇夫安识义，智者必怀仁。
太液仙舟迥，西园隐上才。未晓征车度，鸡鸣关早开。
烟生遥岸隐，月落半崖阴。连山惊鸟乱，隔岫断猿吟。
雪耻酬百王，除凶报千古。昔乘匹马去，今驱万乘来。
河曲回千里，关门限二京。所嗟非恃德，设险到天平。
瑞露垂花绶，寒冰澈宝轮。对兹台上月，聊以庆佳辰。
啄木觜距长，凤凰羽毛短。苦嫌松桂寒，任逐桑榆暖。
仙客厌人间，孤云比性闲。话离情未已，烟水万重山。
辇路生春草，上林花发时。凭高何限意，无复侍臣知。
注想待元老，识君恨不早。我家柱石衰，忧来学丘祷。
款塞旋征骑，和戎委庙贤。倾心方倚注，叶力共安边。
明朝游上苑，火急报春知。花须连夜发，莫待晓风吹。
朝来临镜台，妆罢暂裴回。千金始一笑，一召讵能来。
灵槎思浩荡，老鹤倚崆峒。苍苔迷古道，红叶乱朝霞。
浮生共憔悴，壮岁失婵娟。汗手遗香渍，痕眉染黛烟。
揖让月在手，动摇风满怀。病态如衰弱，厌厌向五年。
荷恩承顾托，执契恭临抚。庙略静边荒，天兵耀神武。
受律辞元首，相将讨叛臣。咸歌破阵乐，共赏太平人。
四海皇风被，千年德水清。戎衣更不著，今日告功成。
主圣开昌历，臣忠奉大猷。君看偃革后，便是太平秋。
明君陈大礼，展币祀圆丘。雅乐声齐发，祥云色正浮。
上天垂景贶，哲后举鸾觞。明德今方祚，邦家万世昌。
圭瓒方陈礼，干旄乃象功。成文非羽a，猛势若罴熊。
月出照关山，秋风人未还。清光无远近，乡泪半书间。
一雁过连营，繁霜覆古城。胡笳在何处，半夜起边声。
白玉谁家郎，回车渡天津。看花东上陌，惊动洛阳人。
此地无驻马，夜中犹走轮。所以路旁草，少于衣上尘。
嫁得瞿塘贾，朝朝误妾期。早知潮有信，嫁与弄潮儿。
阴风吹黄蒿，挽歌渡秋水。车马却归城，孤坟月明里。
春来南雁归，日去西蚕远。妾思纷何极，客游殊未返。
汉使南还尽，胡中妾独存。紫台绵望绝，秋草不堪论。
胡地无花草，春来不似春。自然衣带缓，非是为腰身。
闻有南河信，传闻杀画师。始知君惠重，更遣画蛾眉。
锦车天外去，毳幕云中开。魏阙苍龙远，萧关赤雁哀。
仙娥今下嫁，骄子自同和。剑戟归田尽，牛羊绕塞多。
汉宫若远近，路在沙塞上。到死不得归，何人共南望。
魏王铜雀妓，日暮管弦清。一见西陵树，悲心舞不成。
恨唱歌声咽，愁翻舞袖迟。西陵日欲暮，是妾断肠时。
暮雪连青海，阴云覆白山。可怜班定远，出入玉门关。
相逢红尘内，高揖黄金鞭。万户垂杨里，君家阿那边。
藕花凉露湿，花缺藕根涩。飞下雌鸳鸯，塘水声溢溢。
罗敷初总髻，蕙芳正娇小。月落始归船，春眠恒著晓。
楼前桃李疏，池上芙蓉落。织锦犹未成，虫声入罗幕。
妾有罗衣裳，秦王在时作。为舞春风多，秋来不堪著。
试妾与君泪，两处滴池水。看取芙蓉花，今年为谁死。
夺宠心那惯，寻思倚殿门。不知移旧爱，何处作新恩。
空宫古廊殿，寒月照斜晖。卧听未央曲，满箱歌舞衣。
怪来妆阁闭，朝下不相迎。总向春园里，花间语笑声。
长信宫中草，年年愁处生。故侵珠履迹，不使玉阶行。
玉阶生白露，夜久侵罗袜。却下水精帘，玲珑望秋月。
朔风扣群木，严霜凋百草。借问月中人，安得长不老。
邀欢空伫立，望美频回顾。何时复采菱，江中密相遇。
辟恶茱萸囊，延年菊花酒。与子结绸缪，丹心此何有。
山连翠羽屏，草接烟华席。望尽南飞燕，佳人断信息。
兰眼抬露斜，莺唇映花老。金龙倾漏尽，玉井敲冰早。
南光走冷圭，北籁号空木。年年任霜霰，不减oY绿。
歌谣数百种，子夜最可怜。慷慨吐清音，明转出天然。
丝竹发歌响，假器扬清音。不知歌谣妙，声势出口心。
碧玉上宫妓，出入千花林。珠被玳瑁床，感郎情意深。
窗中独自起，帘外独自行。愁见蜘蛛织，寻思直到明。
轻车何草草，独唱后庭花。玉座谁为主，徒悲张丽华。
贵人三阁上，日晏未梳头。不应有恨事，娇甚却成愁。
三人出眢井，一身登槛车。朱门漫临水，不可见鲈鱼。
众鸟各归枝，乌乌尔不栖。还应知妾恨，故向绿窗啼。
侬居石城下，郎到石城游。自郎石城出，长在石城头。
海客乘天风，将船远行役。譬如云中鸟，一去无踪迹。
大堤花月夜，长江春水流。东风正上信，春夜特来游。
玉溆花红发，金塘水碧流。相逢畏相失，并著采莲舟。
帝子不可见，秋风来暮思。婵娟湘江月，千载空蛾眉。
阊阖春风起，蓬莱雪水消。相将折杨柳，争取最长条。
何处秋风至，萧萧送雁群。朝来入庭树，孤客最先闻。
虽入秦帝宫，不上秦帝床。夜夜玉窗里，与他卷罗裳。
自从君弃妾，憔悴不羞人。惟馀坏粉泪，未免映衫匀。
妾年初二八，两度嫁狂夫。薄命今犹在，坚贞扫地无。
遗却珊瑚鞭，白马骄不行。章台折杨柳，春草路旁情。
壮士不曾悲，悲即无回期。如何易水上，未歌先泪垂。
红颜称绝代，欲并真无侣。独有镜中人，由来自相许。
自君之出矣，梁尘静不飞。思君如满月，夜夜减容晖。
自君之出矣，弦吹绝无声。思君如百草，撩乱逐春生。
自君之出矣，宝镜为谁明。思君如陇水，长闻呜咽声。
自君之出矣，万物看成古。千寻葶苈枝，争奈长长苦。
辽阳望河县，白首无由见。海上珊瑚枝，年年寄春燕。
欲别牵郎衣，问郎游何处。不恨归日迟，莫向临邛去。
杨柳黄金穗，梧桐碧玉枝。春来消息断，早晚是归时。
玳织鸳鸯履，金装翡翠簪。畏人相问著，不拟到城南。
手把杏花枝，未曾经别离。黄昏掩闺后，寂寞自心知。
送别未能旋，相望连水口。船行欲映洲，几度急摇手。
风烟纪南城，尘土荆门路。天寒猎兽者，走上樊姬墓。
君家定何处，妾住在横塘。停舟暂借问，或恐是同乡。
三江潮水急，五湖风浪涌。由来花性轻，莫畏莲舟重。
月暗送湖风，相寻路不通。菱歌唱不辍，知在此塘中。
自与王孙别，频看黄鸟飞。应由春草误，著处不成归。
不寐倦长更，披衣出户行。月寒秋竹冷，风切夜窗声。
年年塞下丁，长作出塞兵。自从冒顿强，官筑遮虏城。
香销连理带，尘覆合欢杯。懒卧相思枕，愁吟起夜来。
念远心如烧，不觉中夜起。桃花带露泛，立在月明里。
愁人夜独伤，灭烛卧兰房。只恐多情月，旋来照妾床。
敢嗟君不怜，自是命不谐。著破三条裾，却还双股钗。
江水春沉沉，上有双竹林。竹叶坏水色，郎亦坏人心。
家寄征江岸，征人几岁游。不知潮水信，每日到沙头。
乘晓南湖去，参差叠浪横。前洲在何处，雾里雁嘤嘤。
青青树中草，托根非不危。草生树却死，荣枯君可知。
行乐三春节，林花百和香。当年重意气，先占斗鸡场。
莲花未开时，苦心终日卷。春水徒荡漾，荷花未开展。
芙蓉初出水，菡萏露中花。风吹著枯木，无奈值空槎。
可怜江北女，惯唱江南曲。摇荡木兰舟，双凫不成浴。
金花折风帽，白马小迟回。翩翩舞广袖，似鸟海东来。
双带仍分影，同心巧结香。不应须换彩，意欲媚浓妆。
闺烛无人影，罗屏有梦魂。近来音耗绝，终日望君门。
镂月成歌扇，裁云作舞衣。自怜回雪影，好取洛川归。
懒正鸳鸯被，羞褰玳瑁床。春风别有意，密处也寻香。
开箧泪沾襦，见君前日书。夜台空寂寞，犹见紫云车。
闻道黄花戍，频年不解兵。可怜闺里月，偏照汉家营。
千里东归客，无心忆旧游。挂帆游白水，高枕到青州。
桂殿江乌对，雕屏海燕重。只应多酿酒，醉罢乐高钟。
行乐三阳早，芳菲二月春。闺中红粉态，陌上看花人。
君住孤山下，烟深夜径长。辕门渡绿水，游苑绕垂杨。
分野中峰变，阴晴众壑殊。欲投人处宿，隔浦问樵夫。
共得烟霞径，东归山水游。萧萧望林夜，寂寂坐中秋。
香气传空满，妆花映薄红。歌声天仗外，舞态御楼中。
树发花如锦，莺啼柳若丝。更逢欢宴地，愁见别离时。
明月照秋叶，西风响夜砧。强言徒自乱，往事不堪寻。
曙月当窗满，征人出塞遥。画楼终日闭，清管为谁调。
扬子谭经去，淮王载酒过。醉来啼鸟唤，坐久落花多。
昨见春条绿，那知秋叶黄。蝉声犹未断，寒雁已成行。
玉管朝朝弄，清歌日日新。折花当驿路，寄与陇头人。
晚日催弦管，春风入绮罗。杏花如有意，偏落舞衫多。
万里春应尽，三江雁亦稀。连天汉水广，孤客未言归。
入夜秋砧动，千门起四邻。不缘楼上月，应为陇头人。
杨柳千寻色，桃花一苑芳。风吹入帘里，惟有惹衣香。
风劲角弓鸣，将军猎渭城。草枯鹰眼疾，雪尽马蹄轻。
蟋蟀鸣洞房，梧桐落金井。为君裁舞衣，天寒剪刀冷。
妾有罗衣裳，秦王在时作。为舞春风多，秋来不堪著。
飞丝惹绿尘，软叶对孤轮。今朝入园去，物色强看人。
百战得功名，天兵意气生。三边永不战，此是我皇英。
塞外虏尘飞，频年度碛西。死生随玉剑，辛苦向金微。
闻道行人至，妆梳对镜台。泪痕犹尚在，笑靥自然开。
南陌春风早，东邻去日斜。千花开瑞锦，香扑美人车。
长乐青门外，宜春小苑东。楼开万户上，人向百花中。
云送关西雨，风传渭北秋。孤灯然客梦，寒杵捣乡愁。
柳色青山映，梨花雪鸟藏。绿窗桃李下，闲坐叹春芳。
欲使传消息，空书意不任。寄君明月镜，偏照故人心。
雁来书不至，月照独眠房。贱妾多愁思，不堪秋夜长。
夜闻邻妇泣，切切有馀哀。即问缘何事，征人战未回。
湘江斑竹枝，锦翼鹧鸪飞。处处湘阴合，郎从何处归。
系马宫槐老，持怀店菊黄。故交今不见，流恨满川光。
玉帛殊方至，歌钟比屋闻。华夷今一贯，同贺圣明君。
九陌祥烟合，千春瑞月明。宫花将苑柳，先发凤凰城。
海浪恬丹徼，边尘靖黑山。从今万里外，不复镇萧关。
泪滴珠难尽，容残玉易销。傥随明月去，莫道梦魂遥。
岁丰仍节俭，时泰更销兵。圣念长如此，何忧不太平。
湛露浮尧酒，薰风起舜歌。愿同尧舜意，所乐在人和。
风俗今和厚，君王在穆清。行看采花曲，尽是太阶平。
圣德超千古，皇威静四方。苍生今息战，无事觉时长。
开帘见新月，便即下阶拜。细语人不闻，北风吹裙带。
楚塞金陵静，巴山玉垒空。万方无一事，端拱大明宫。
网户交如绮，纱窗薄似烟。乐吹天上曲，人是月中仙。
玉砌红花树，香风不敢吹。春光解天意，偏发殿南枝。
朝憎莺百啭，夜妒燕双栖。不惯经春别，谁知到晓啼。
岘山临汉江，水渌沙如雪。上有堕泪碑，青苔久磨灭。
且醉习家池，莫看堕泪碑。山公欲上马，笑杀襄阳儿。
登山不愁峻，涉海不愁深。中擘庭前枣，教郎见赤心。
雪花联玉树，冰彩散瑶池。翔禽遥出没，积翠远参差。
和风起天路，严气消冰井。索索枝未柔，厌厌漏犹永。
霜间开紫蒂，露下发金英。但令逢采摘，宁辞独晚荣。
自君之出矣，红颜转憔悴。思君如明烛，煎心且衔泪。
自君之出矣，明镜罢红妆。思君如夜烛，煎泪几千行。
飒飒风叶下，遥遥烟景曛。霸陵无醉尉，谁滞李将军。
日暮霜风急，羽翮转难任。为有传书意，翩翩入上林。
霜重麟胶劲，风高月影圆。乌飞随帝辇，雁落逐鸣弦。
圆池类璧水，轻翰染烟华。将军欲定远，见弃不应赊。
二八如回雪，三春类早花。分行向烛转，一种逐风斜。
本逐征鸿去，还随落叶来。菊花应未满，请待诗人开。
游人倦蓬转，乡思逐雁来。偏想临潭菊，芳蕊对谁开。
逐舞飘轻袖，传歌共绕梁。动枝生乱影，吹花送远香。
初日明燕馆，新溜满梁池。归云半入岭，残滴尚悬枝。
春苑月裴回，竹堂侵夜开。惊鸟排林度，风花隔水来。
繁弦奏渌水，长袖转回鸾。一双俱应节，还似镜中看。
日暮霜风急，羽翮转难任。为有传书意，联翩入上林。
遇坎聊知止，逢风或未归。孤根何处断，轻叶强能飞。
洛阳无大宅，长安乏主人。黄金销未尽，只为酒家贫。
石苔应可践，丛枝幸易攀。青溪归路直，乘月夜歌还。
为向东溪道，人来路渐赊。山中春酒熟，何处得停家。
春来日渐长，醉客喜年光。稍觉池亭好，偏宜酒瓮香。
阮籍醒时少，陶潜醉日多。百年何足度，乘兴且长歌。
昨夜瓶始尽，今朝瓮即开。梦中占梦罢，还向酒家来。
旦逐刘伶去，宵随毕卓眠。不应长卖卜，须得杖头钱。
野觞浮郑酌，山酒漉陶巾。但令千日醉，何惜两三春。
浮生知几日，无状逐空名。不如多酿酒，时向竹林倾。
北场芸藿罢，东皋刈黍归。相逢秋月满，更值夜萤飞。
促轸乘明月，抽弦对白云。从来山水韵，不使俗人闻。
六月调神曲，正朝汲美泉。从来作春酒，未省不经年。
电影江前落，雷声峡外长。霁云无处所，台馆晓苍苍。
故乡行云是，虚室坐间同。日落西山暮，方知天下空。
寄身千载下，聊游万物初。欲令无作有，翻觉实成虚。
双关防易断，只眼畏难全。鱼鳞张九拒，鹤翅拥三边。
独负千金价，应从买笑来。只持难发口，经为几人开。
可惜庭中树，移根逐汉臣。只为来时晚，花开不及春。
结叶还临影，飞香欲遍空。不意馀花落，翻沉露井中。
畴昔同幽谷，伊尔迁乔木。赫奕盛青紫，讨论穷简牍。
早秋惊落叶，飘零似客心。翻飞未肯下，犹言惜故林。
泪滴珠难尽，容残玉易销。倘随明月去，莫道梦魂遥。
冶长倦缧绁，韩安叹死灰。始验山中木，方知贵不材。
落叶聚还散，征禽去不归。以我穷途泣，沾君出塞衣。
光映妆楼月，花承歌扇风。欲妒梅将柳，故落早春中。
遥想观涛处，犹意采莲歌。无因关塞叶，共下洞庭波。
敛辔遵龙汉，衔凄渡玉关。今日流沙外，垂涕念生还。
倦采蘼芜叶，贪怜照胆明。两边俱拭泪，一处有啼声。
脉脉广川流，驱马历长洲。鹊飞山月曙，蝉噪野风秋。
桂香尘处减，练影月前空。定惑由关吏，徒嗟塞上翁。
绝顶横临日，孤峰半倚天。裴回拜真老，万里见风烟。
浮香绕曲岸，圆影覆华池。常恐秋风早，飘零君不知。
独舞依磐石，群飞动轻浪。奋迅碧沙前，长怀白云上。
封霜连锦砌，防露拂瑶阶。聊将仪凤质，暂与俗人谐。
高情临爽月，急响送秋风。独有危冠意，还将衰鬓同。
倚棹春江上，横舟石岸前。山暝行人断，迢迢独泛仙。
关山客子路，花柳帝王城。此中一分手，相顾怜无声。
落落树阴紫，澄澄水华碧。复有翻飞禽，裴回疑曳舄。
宝地乘峰出，香台接汉高。稍觉真途近，方知人事劳。
清心自饮露，哀响乍吟风。未上华冠侧，先惊翳叶中。
窗里怜灯暗，阶前畏月明。不辞逢露湿，只为重宵行。
日影飞花殿，风文积草池。凤楼通夜敞，虬辇望春移。
逸足还同骥，奇毛自偶麟。欲知花迹远，云影入天津。
锦帐随情设，金炉任意熏。惟愁员外署，不应列星文。
离忧将岁尽，归望逐春来。庭花如有意，留艳待人开。
变石身犹重，衔泥力尚微。从来赴甲第，两起一双飞。
冬去更筹尽，春随斗柄回。寒暄一夜隔，客鬓两年催。
澹澹长江水，悠悠远客情。落花相与恨，到地一无声。
万里人南去，三春雁北飞。不知何岁月，得与尔同归。
独酌芳春酒，登楼已半曛。谁惊一行雁，冲断过江云。
七萃銮舆动，千年瑞检开。彩旗临凤阙，翠幕绕龟津。
函谷虽云险，黄河已复清。圣心无所隔，空此置关城。
嶙嶙故城垒，荒凉空戍楼。在德不在险，方知王道休。
上苑春先入，中园花尽开。唯馀幽径草，尚待日光催。
滔滔大江水，天地相终始。经阅几世人，复叹谁家子。
东望何悠悠，西来昼夜流。岁月既如此，为心那不愁。
自君之出矣，不复理残机。思君如满月，夜夜减清辉。
松叶堪为酒，春来酿几多。不辞山路远，踏雪也相过。
赵氏连城璧，由来天下传。送君还旧府，明月满前川。
岭外音书断，经冬复历春。近乡情更怯，不敢问来人。
家住嵩山下，好采旧山薇。自省游泉石，何曾不夜归。
愿与道林近，在意逍遥篇。自有灵佳寺，何用沃洲禅。
山游杳何处，迟回伊洛间。归寝忽成梦，宛在嵩丘山。
凤飞楼伎绝，鸾死镜台空。独怜脂粉气，犹著舞衣中。
河伯怜娇态，冯夷要姝妓。寄言游戏人，莫弄黄河水。
昔日河阳县，氛氲香气多。曹娘娇态尽，春树不堪过。
非关怜翠幕，不是厌朱楼。故来呈燕颔，报道欲封侯。
粉壁图仙鹤，昂藏真气多。N飞竟不去，当是恋恩波。
歌舞须连夜，神仙莫放归。参差随暮雨，前路湿人衣。
还以金屋贵，留兹宝席尊。江凫啸风雨，山鬼泣朝昏。
梦泽三秋日，苍梧一片云。还将g鹭羽，重入鹧鸪群。
象物行周礼，衣冠集汉都。谁怜事虞舜，下里泣苍梧。
鸾死铅妆歇，人亡锦字空。悲端若能减，渭水亦应穷。
亭寒照苦月，陇暗积愁云。今日山门树，何处有将军。
云日能催晓，风光不惜年。赖逢征客尽，归在落花前。
宝鸡辞旧役，仙凤历遗墟。去此近城阙，青山明月初。
客心千里倦，春事一朝归。还伤北园里，重见落花飞。
芳屏画春草，仙杼织朝霞。何如山水路，对面即飞花。
抱琴开野室，携酒对情人。林塘花月下，别似一家春。
山中兰叶径，城外李桃园。岂知人事静，不觉鸟声喧。
客念纷无极，春泪倍成行。今朝花树下，不觉恋年光。
山泉两处晚，花柳一园春。还持千日醉，共作百年人。
丘壑经涂赏，花柳遇时春。相逢今不醉，物色自轻人。
物外山川近，晴初景霭新。芳郊花柳遍，何处不宜春。
缀叶归烟晚，乘花落照春。边城琴酒处，俱是越乡人。
野烟含夕渚，山月照秋林。还将中散兴，来偶步兵琴。
江送巴南水，山横塞北云。津亭秋月夜，谁见泣离群。
乱烟笼碧砌，飞月向南端。寂寂离亭掩，江山此夜寒。
野客思茅宇，山人爱竹林。琴尊唯待处，风月自相寻。
风筵调桂轸，月径引藤杯。直当花院里，书斋望晓开。
江旷春潮白，山长晓岫青。他乡临睨极，花柳映边亭。
长江悲已滞，万里念将归。况属高风晚，山山黄叶飞。
桂密岩花白，梨疏林叶红。江皋寒望尽，归念断征篷。
朝朝翠山下，夜夜苍江曲。复此遥相思，清尊湛芳绿。
观阙长安近，江山蜀路赊。客行朝复夕，无处是乡家。
帝里金茎去，扶风石柱来。山川殊未已，行路方悠哉。
江汉深无极，梁岷不可攀。山川云雾里，游子几时还。
九日重阳节，开门有菊花。不知来送酒，若个是陶家。
盈缺青冥外，东风万古吹。何人种丹桂，不长出轮枝。
圆魄上寒空，皆言四海同。安知千里外，不有雨兼风。
解落三秋叶，能开二月花。过江千尺浪，入竹万竿斜。
盘根植瀛渚，交干横倚天。舒华光四海，卷叶荫山川。
上弦明月半，激箭流星远。落雁带书惊，啼猿映枝转。
凄凉徒见日，冥寞讵知年。魂兮不可问，应为直如弦。
我望风烟接，君行霰雪飞。园亭若有送，杨柳最依依。
江水春沉沉，上有双竹林。竹叶坏水色，郎亦坏人心。
自嫁单于国，长衔汉掖悲。容颜日憔悴，有甚画图时。
陌头杨柳枝，已被春风吹。妾心正断绝，君怀那得知。
青楼含日光，绿池起风色。赠子同心花，殷勤此何极。
北极严气升，南至温风谢。调丝竞短歌，拂枕怜长夜。
帷横双翡翠，被卷两鸳鸯。婉态不自得，宛转君王床。
旅魂惊塞北，归望断河西。春风若可寄，暂为绕兰闺。
龙行踏绛气，天半语相闻。混沌疑初判，洪荒若始分。
在德何夷险，观风复往还。自能同善闭，中路可无关。
玉关征戍久，空闺人独愁。寒露湿青苔，别来蓬鬓秋。
人坐青楼晚，莺语百花时。愁多人易老，断肠君不知。
北风吹白云，万里渡河汾。心绪逢摇落，秋声不可闻。
息燕归檐静，飞花落院闲。不愁愁自著，谁道忆乡关。
岁穷惟益老，春至却辞家。可惜东园树，无人也作花。
怀印喜将归，窥巢恋且依。自知栖不定，还欲向南飞。
兔子死兰弹，持来挂竹竿。试将明镜照，何异月中看。
飞埃结红雾，游盖飘青云。指如十挺墨，耳似两张匙。
有意嫌兵部，专心望考功。谁知脚蹭蹬，几落省墙东。
城上风威冷，江中水气寒。戎衣何日定，歌舞入长安。
此地别燕丹，壮士发冲冠。昔时人已没，今日水犹寒。
写月无芳桂，照日有花菱。不持光谢水，翻将影学冰。
禀质非贪热，焦心岂惮熬。终知不自润，何处用脂膏。
凌波起罗袜，含风染素衣。别有知音调，闻歌应自飞。
忌满光先缺，乘昏影暂流。既能明似镜，何用曲如钩。
寒更承夜永，凉夕向秋澄。离心何以赠，自有玉壶冰。
朔风扣群木，严霜凋百草。借问月中人，安得长不老。
北伐虽全赵，东归不王秦。空歌拔山力，羞作渡江人。
百战方夷项，三章且代秦。功归萧相国，气尽戚夫人。
万里人南去，三春雁北飞。不知何岁月，得与尔同归。
逢时独为贵，历代非无才。隗君亦何幸，遂起黄金台。
汉庭荣巧宦，云阁薄边功。可怜骢马使，白首为谁雄。
故乡今日友，欢会坐应同。宁知巴峡路，辛苦石尤风。
望苑长为客，商山遂不归。谁怜北陵井，未息汉阴机。
白云苍梧来，氛氲万里色。闻君太平世，栖泊灵台侧。
有道君匡国，无闷余在林。白云峨眉上，岁晚来相寻。
天德平无外，关门东复西。不将千里隔，何用一丸泥。
乐奏天恩满，杯来秋兴高。更蒙萧相国，对席饮醇醪。
圣德垂甘露，天章下大风。又乘黄阁赏，愿作黑头公。
西掖恩华降，南宫命席阑。讵知鸡树后，更接凤池欢。
秋阴士多感，雨息夜无尘。清樽宜明月，复有平生人。
醉后乐无极，弥胜未醉时。动容皆是舞，出语总成诗。
今日此相送，明年此相待。天上客星回，知君渡东海。
真人降紫气，邀我丹田宫。远寄双飞舄，飞飞不碍空。
大师捐世去，空馀法力在。远寄无碍香，心随到南海。
即今三伏尽，尚自在临邛。归途千里外，秋月定相逢。
蜀地寒犹暖，正朝发早梅。偏惊万里客，已复一年来。
客心争日月，来往预期程。秋风不相待，先至洛阳城。
去国年方晏，愁心转不堪。离人与江水，终日向西南。
实相归悬解，虚心暗在通。澄江明月内，应是色成空。
危石江中起，孤云岭上还。相逢皆得意，何处是乡关。
故岁今宵尽，新年明旦来。愁心随斗柄，东北望春回。
夜风吹醉舞，庭户对酣歌。愁逐前年少，欢迎今岁多。
桃枝堪辟恶，爆竹好惊眠。歌舞留今夕，犹言惜旧年。
今岁元日乐，不谢往年春。知向来心道，谁为昨夜人。
春来半月度，俗忌一时闲。不酌他乡酒，惟堪对楚山。
家居洛阳下，举目见嵩山。刻作茱萸节，情生造化间。
白首看黄叶，徂颜复几何。空惭棠树下，不见政成歌。
狱中生白发，岭外罢红颜。古来相送处，凡得几人还。
万里投荒裔，来时不见亲。一朝成白首，看取报家人。
三月时将尽，空房妾独居。蛾眉愁自结，鬓发没情梳。
劲节凌冬劲，芳心待岁芳。能令人益寿，非止麝含香。
客心惊落木，夜坐听秋风。朝日看容鬓，生涯在镜中。
忽见寒梅树，开花汉水滨。不知春色早，疑是弄珠人。
普天皆灭焰，匝地尽藏烟。不知何处火，来就客心然。
周原五稼起，云海百川归。愿此零陵燕，长随征旆飞。
岁去愁终在，春还命不来。长吁问丞相，东阁几时开。
流景一何速，年华不可追。解佩安所赠，怨咽空自悲。
心为明时尽，君门尚不容。田园迷径路，归去欲何从。
黄叶因风下，甘从洛浦隈。白云何所为，还出帝乡来。
抱玉三朝楚，怀书十上秦。年年洛阳陌，花鸟弄归人。
去国三巴远，登楼万里春。伤心江上客，不是故乡人。
秋郊日半隐，野树烟初映。风水正萧条，那甚动离咏。
桂树生南海，芳香隔楚山。今朝天上见，疑是月中攀。
普天皆灭焰，匝地尽藏烟。不知何处火，来就客心然。
岁去红颜尽，愁来白发新。今朝开镜匣，疑是别逢人。
闻道成都酒，无钱亦可求。不知将几斗，销得此来愁。
汉道方全盛，朝廷足武臣。何须薄命妾，辛苦事和亲。
春雪满空来，触处似花开。不知园里树，若个是真梅。
擢擢当轩竹，青青重岁寒。心贞徒见赏，箨小未成竿。
闻君庭竹咏，幽意岁寒多。叹息为冠小，良工将奈何。
畏途方万里，生涯近百年。不知将白首，何处入黄泉。
绿叶迎春绿，寒枝历岁寒。愿持柏叶寿，长奉万年欢。
环潭澄晓色，叠嶂照秋影。幽致欣所逢，纷虑自兹屏。
器乏雕梁器，材非构厦材。但将千岁叶，常奉万年杯。
欲转声犹涩，将飞羽未调。高风不借便，何处得迁乔。
百舌鸣高树，弄音无常则。借问声何烦，末俗不尚默。
朱门长不闭，亲友恣相过。年今将半百，不乐复如何。
避贤初罢相，乐圣且衔杯。为问门前客，今朝几个来。
物情良可见，人事不胜悲。莫恃朝荣好，君看暮落时。
岸与恩同广，波将慈共深。涓涓劳日夜，长似下流心。
主人不相识，偶坐为林泉。莫谩愁沽酒，囊中自有钱。
始下芙蓉楼，言发琅琊岸。急为打船开，恶许傍人见。
穷花常闭户，秋城闻捣衣。树回早秋色，川长迟落晖。
山上天将近，人间路渐遥。谁当云里见，知欲渡仙桥。
茫茫烟水上，日暮阴云飞。孤坐正愁绪，湖南谁捣衣。
朝见青山雪，暮见青山云。云山无断绝，秋思日纷纷。
欲啭声犹涩，将飞羽未调。高风不借便，何处得迁乔。
汉家轻壮士，无状杀彭王。一遇风尘起，令谁守四方。
残花与露落，坠叶随风翻。日侧南涧幽，风凝北林暮。
耿耿曙河微，神仙此夜稀。今年七月闰，应得两回归。
旅人倚征棹，薄暮起劳歌。笑揽清溪月，清辉不厌多。
翅掩飞莺舞，啼恼婕妤悲。料取金闺意，因君问所思。
流莺拂绣羽，二月上林期。待雪销金禁，衔花向玉墀。
灵溪非人迹，仙意素所秉。鳞岭森翠微，澄潭照秋景。
边地莺花少，年来未觉新。美人天上落，龙塞始应春。
妾有罗衣裳，秦王在时作。为舞春风多，秋来不堪著。
楼头桃李疏，池上芙蓉落。织锦犹未成，蛩声入罗幕。
蕙草娇红萼，时光舞碧鸡。城中美年少，相见白铜L。
少年襄阳地，来往襄阳城。城中轻薄子，知妾解秦筝。
朝日照红妆，拟上铜雀台。画眉犹未了，魏帝使人催。
长信宫中草，年年愁处生。故侵珠履迹，不使玉阶行。
遗却珊瑚鞭，白马骄不行。章台折杨柳，春日路傍情。
湖南送君去，湖北送君归。湖里鸳鸯鸟，双双他自飞。
归时日尚早，更欲向芳洲。渡口水流急，回船不自由。
自与王孙别，频看黄鸟飞。应由春草误，著处不成归。
玉溆花争发，金塘水乱流。相逢畏相失，并著采莲舟。
红颜称绝代，欲并真无侣。独有镜中人，由来自相许。
月暗送潮风，相寻路不通。菱歌唱不彻，知在此塘中。
汉使南还尽，胡中妾独存。紫台绵望绝，秋草不堪论。
虽入秦帝宫，不上秦帝床。夜夜玉窗里，与他卷衣裳。
送别未能旋，相望连水口。船行欲映洲，几度急摇手。
淇上桑叶青，青楼含白日。比时遥望君，车马城中出。
陇右长亭堠，山阴古塞秋。不知呜咽水，何事向西流。
净扫黄金阶，飞霜皎如雪。下帘弹箜篌，不忍见秋月。
西候情何极，南冠怨有馀。梁王虽好事，不察狱中书。
一去一万里，千知千不还。崖州何处在，生度鬼门关。
少妇石榴裙，新妆白玉面。能迷张公子，不许时相见。
新秋夜何爽，露下风转凄。一磬竹林外，千灯花塔西。
窗灯林霭里，闻磬水声中。更与龙华会，炉烟满夕风。
莫以今时宠，难忘旧日恩。看花满眼泪，不共楚王言。
玉窗萤影度，金殿人声绝。秋夜守罗帷，孤灯耿不灭。
新家孟城口，古木馀衰柳。来者复为谁，空悲昔人有。
飞鸟去不穷，连山复秋色。上下华子冈，惆怅情何极。
文杏裁为梁，香茅结为宇。不知栋里云，去作人间雨。
檀栾映空曲，青翠漾涟漪。暗入商山路，樵人不可知。
空山不见人，但闻人语响。返景入深林，复照青苔上。
秋山敛馀照，飞鸟逐前侣。彩翠时分明，夕岚无处所。
结实红且绿，复如花更开。山中傥留客，置此芙蓉杯。
仄径荫宫槐，幽阴多绿苔。应门但迎扫，畏有山僧来。
轻舸迎上客，悠悠湖上来。当轩对尊酒，四面芙蓉开。
吹箫凌极浦，日暮送夫君。湖上一回首，青山卷白云。
分行接绮树，倒影入清漪。不学御沟上，春风伤别离。
飒飒秋雨中，浅浅石溜泻。跳波自相溅，白鹭惊复下。
日饮金屑泉，少当千馀岁。翠凤翊文螭，羽节朝玉帝。
清浅白石滩，绿蒲向堪把。家住水东西，浣纱明月下。
独坐幽篁里，弹琴复长啸。深林人不知，明月来相照。
木末芙蓉花，山中发红萼。涧户寂无人，纷纷开且落。
古人非傲吏，自阙经世务。偶寄一微官，婆娑数株树。
桂尊迎帝子，杜若赠佳人。椒浆奠瑶席，欲下云中君。
人闲桂花落，夜静春山空。月出惊山鸟，时鸣春涧中。
日日采莲去，洲长多暮归。弄篙莫溅水，畏湿红莲衣。
朝耕上平田，暮耕上平田。借问问津者，宁知沮溺贤。
春池深且广，会待轻舟回。靡靡绿萍合，垂杨扫复开。
淼淼寒流广，苍苍秋雨晦。君问终南山，心知白云外。
山中多法侣，禅诵自为群。城郭遥相望，唯应见白云。
猿吟一何苦，愁朝复悲夕。莫作巫峡声，肠断秋江客。
与君青眼客，共有白云心。不向东山去，日令春草深。
山中相送罢，日暮掩柴扉。春草明年绿，王孙归不归。
相送临高台，川原杳何极。日暮飞鸟还，行人去不息。
依迟动车马，惆怅出松萝。忍别青山去，其如绿水何。
城隅一分手，几日还相见。山中有桂花，莫待花如霰。
君家云母障，时向野庭开。自有山泉入，非因采画来。
绿艳闲且静，红衣浅复深。花心愁欲断，春色岂知心。
闲洒阶边草，轻随箔外风。黄莺弄不足，衔入未央宫。
安得舍罗网，拂衣辞世喧。悠然策藜杖，归向桃花源。
家住孟津河，门对孟津口。常有江南船，寄书家中否。
画君年少时，如今君已老。今时新识人，知君旧时好。
朱实山下开，清香寒更发。幸与丛桂花，窗前向秋月。
红豆生南国，秋来发故枝。愿君多采撷，此物最相思。
轻阴阁小雨，深院昼慵开。坐看苍苔色，欲上人衣来。
故人不可见，汉水日东流。借问襄阳老，江山空蔡州。
相看不忍发，惨淡暮潮平。语罢更携手，月明洲渚生。
山月晓仍在，林风凉不绝。殷勤如有情，惆怅令人别。
结庐古城下，时登古城上。古城非畴昔，今人自来往。
迢迢文杏馆，跻攀日已屡。南岭与北湖，前看复回顾。
明流纡且直，绿筱密复深。一径通山路，行歌望旧岑。
苍苍落日时，鸟声乱溪水。缘溪路转深，幽兴何时已。
飘香乱椒桂，布叶间檀栾。云日虽回照，森沉犹自寒。
门前宫槐陌，是向欹湖道。秋来山雨多，落叶无人扫。
空阔湖水广，青荧天色同。舣舟一长啸，四面来清风。
映池同一色，逐吹散如丝。结阴既得地，何谢陶家时。
濑声喧极浦，沿涉向南津。泛泛鸥凫渡，时时欲近人。
来过竹里馆，日与道相亲。出入唯山鸟，幽深无世人。
绿堤春草合，王孙自留玩。况有辛夷花，色与芙蓉乱。
好闲早成性，果此谐宿诺。今日漆园游，还同庄叟乐。
积雨晦空曲，平沙灭浮彩。辋水去悠悠，南山复何在。
归山深浅去，须尽丘壑美。莫学武陵人，暂游桃源里。
驻马欲分襟，清寒御沟上。前山景气佳，独往还惆怅。
冷艳全欺雪，馀香乍入衣。春风且莫定，吹向玉阶飞。
汝颍俱宿好，往来托层峦。终日何寂寞，绕篱生蕙兰。
送别到中流，秋船倚渡头。相看尚不远，未可即回舟。
终南阴岭秀，积雪浮云端。林表明霁色，城中增暮寒。
云阴带残日，怅别此何时。欲望黄山道，无由见所思。
世界莲花藏，行人香火缘。灯王照不尽，中夜寂相传。
洛水春冰开，洛城春水绿。朝看大道上，落花乱马足。
竹吹留歌扇，莲香入舞衣。前溪多曲溆，乘兴莫先归。
西行一千里，暝色生寒树。暗闻歌吹声，知是长安路。
一雁过连营，繁霜覆古城。胡笳在何处，半夜起边声。
山北天泉苑，山西凤女家。不言沁园好，独隐武陵花。
沧浪临古道，道上若成尘。自有沧浪峡，谁为无事人。
真门迥向北，驰道直向西。为与天光近，云色成虹霓。
月昃鸣珂动，花连绣户春。盘龙玉台镜，唯待画眉人。
大将军出战，白日暗榆关。三面黄金甲，单于破胆还。
仗剑行千里，微躯感一言。曾为大梁客，不负信陵恩。
棕榈花满院，苔藓入闲房。彼此名言绝，空中闻异香。
双峰褐衣久，一磬白眉长。谁识野人意，徒看春草芳。
荆门不堪别，况乃潇湘秋。何处遥望君，江边明月楼。
映门淮水绿，留骑主人心。明月随良掾，春潮夜夜深。
怨别秦楚深，江中秋云起。天长杳无隔，月影在寒水。
枫林已愁暮，楚水复堪悲。别后冷山月，清猿无断时。
客心仍在楚，江馆复临湘。别意猿鸟外，天寒桂水长。
珠箔因风起，飞蛾入最能。不教人夜作，方便杀明灯。
敛眉语芳草，何许太无情。正见离人别，春心相向生。
河水浮落花，花流东不息。应见浣纱人，为道长相忆。
日暮苍山远，天寒白屋贫。柴门闻犬吠，风雪夜归人。
朝无寒士达，家在旧山贫。相送天涯里，怜君更远人。
群公谁让位，五柳独知贫。惆怅青山路，烟霞老此人。
初迷武陵路，复出孟尝门。回首江南岸，青山与旧恩。
月明花满地，君自忆山阴。谁遣因风起，纷纷乱此心。
帝子不可见，秋风来暮思。婵娟湘江月，千载空蛾眉。
苍梧千载后，斑竹对湘沅。欲识湘妃怨，枝枝满泪痕。
君王不可见，芳草旧宫春。犹带罗裙色，青青向楚人。
憔悴逢新岁，茅扉见旧春。朝来明镜里，不忍白头人。
片帆何处去，匹马独归迟。惆怅江南北，青山欲暮时。
归人乘野艇，带月过江村。正落寒潮水，相随夜到门。
不知方外客，何事锁空房。应向桃源里，教他唤阮郎。
泠泠七丝上，静听松风寒。古调虽自爱，今人多不弹。
此地常无日，青青独在阴。太阳偏不及，非是未倾心。
百丈深涧里，过时花欲妍。应缘地势下，遂使春风偏。
渡口发梅花，山中动泉脉。芜城春草生，君作扬州客。
狎鸟携稚子，钓鱼终老身。殷勤嘱归客，莫话桃源人。
悠悠白云里，独住青山客。林下昼焚香，桂花同寂寂。
孤云将野鹤，岂向人间住。莫买沃洲山，时人已知处。
苍苍竹林寺，杳杳钟声晚。荷笠带夕阳，青山独归远。
荒凉野店绝，迢递人烟远。苍苍古木中，多是隋家苑。
楚城今近远，积霭寒塘暮。水浅舟且迟，淮潮至何处。
空洲夕烟敛，望月秋江里。历历沙上人，月中孤渡水。
绝漠大军还，平沙独戍闲。空留一片石，万古在燕山。
与君为近别，不啻远相思。落日平湖上，看山对此时。
眼病身亦病，浮生已半空。迢迢千里月，应与惠连同。
公子三千客，人人愿报恩。应怜抱关者，贫病老夷门。
别愁复经雨，别泪还如霰。寄心海上云，千里常相见。
四海重然诺，吾尝闻白眉。秦城游侠客，相得半酣时。
日暮田家远，山中勿久淹。归人须早去，稚子望陶潜。
岘首风湍急，云帆若鸟飞。凭轩试一问，张翰欲来归。
游人武陵去，宝剑直千金。分手脱相赠，平生一片心。
君登青云去，予望青山归。云山从此别，泪湿薜萝衣。
碧溪常共赏，朱邸忽迁荣。豫有相思意，闻君琴上声。
异俗非乡俗，新年改故年。蓟门看火树，疑是烛龙燃。
绮席铺兰杜，珠盘折芰荷。故园留不住，应是恋弦歌。
北涧流恒满，浮舟触处通。沿洄自有趣，何必五湖中。
春眠不觉晓，处处闻啼鸟。夜来风雨声，花落知多少。
洛阳访才子，江岭作流人。闻说梅花早，何如北地春。
行至菊花潭，村西日已斜。主人登高去，鸡犬空在家。
花伴成龙竹，池分跃马溪。田园人不见，疑向洞中栖。
北固临京口，夷山近海滨。江风白浪起，愁杀渡头人。
珠弹繁华子，金羁游侠人。酒酣白日暮，走马入红尘。
八月观潮罢，三江越海浔。回瞻魏阙路，空复子牟心。
移舟泊烟渚，日暮客愁新。野旷天低树，江清月近人。
向夕问舟子，前程复几多。湾头正堪泊，淮里足风波。
客醉眠未起，主人呼解酲。已言鸡黍熟，复道瓮头清。
昭君拂玉鞍，上马啼红颊。今日汉宫人，明朝胡地妾。
相逢红尘内，高揖黄金鞭。万户垂杨里，君家阿那边。
玉阶生白露，夜久侵罗袜。却下水晶帘，玲珑望秋月。
岘山临汉江，水绿沙如雪。上有堕泪碑，青苔久磨灭。
且醉习家池，莫看堕泪碑。山公欲上马，笑杀襄阳儿。
白玉谁家郎，回车渡天津。看花东陌上，惊动洛阳人。
金花折风帽，白马小迟回。翩翩舞广袖，似鸟海东来。
金绳界宝地，珍木荫瑶池。云间妙音奏，天际法蠡吹。
床前看月光，疑是地上霜。举头望山月，低头思故乡。
海客乘天风，将船远行役。譬如云中鸟，一去无踪迹。
桃波一步地，了了语声闻。暗与山僧别，低头礼白云。
昨夜梁园里，弟寒兄不知。庭前看玉树，肠断忆连枝。
同州隔秋浦，闻吟猛虎词。晨朝来借问，知是谢杨儿。
邯郸四十万，同日陷长平。能回造化笔，或冀一人生。
肠断枝上猿，泪添山下樽。白云见我去，亦为我飞翻。
食出野田美，酒临远水倾。东流若未尽，应见别离情。
东林送客处，月出白猿啼。笑别庐山远，何烦过虎溪。
携妓东山去，春光半道催。遥看若桃李，双入镜中开。
痛饮龙筇下，灯青月复寒。醉歌惊白鹭，半夜起沙滩。
水国秋风夜，殊非远别时。长安如梦里，何日是归期。
白鹭拳一足，月明秋水寒。人惊远飞去，直向使君滩。
水入北湖去，舟从南浦回。遥看鹊山转，却似送人来。
今日竹林宴，我家贤侍郎。三杯容小阮，醉后发清狂。
我爱铜官乐，千年未拟还。要须回舞袖，拂尽五松山。
九日龙山饮，黄花笑逐臣。醉看风落帽，舞爱月留人。
昨日登高罢，今朝更举觞。菊花何太苦，遭此两重阳。
南登杜陵上，北望五陵间。秋水明落日，流光灭远山。
早起见日出，暮见栖鸟还。客心自酸楚，况对木瓜山。
船下广陵去，月明征虏亭。山花如绣颊，江火似流萤。
苏武天山上，田横海岛边。万重关塞断，何日是归年。
羌笛梅花引，吴溪陇水情。寒山秋浦月，肠断玉关声。
懒摇白羽扇，裸体青林中。脱巾挂石壁，露顶洒松风。
我似鹧鸪鸟，南迁懒北飞。时寻汉阳令，取醉月中归。
众鸟高飞尽，孤云独去闲。相看两不厌，只有敬亭山。
对酒不觉暝，落花盈我衣。醉起步溪月，鸟还人亦稀。
欲向江东去，定将谁举杯。稽山无贺老，却棹酒船回。
贾谊三年谪，班超万里侯。何如牵白犊，饮水对清流。
落羽辞金殿，孤鸣咤绣衣。能言终见弃，还向陇西飞。
紫藤挂云木，花蔓宜阳春。密叶隐歌鸟，香风留美人。
八月边风高，胡鹰白锦毛。孤飞一片雪，百里见秋毫。
惭君能卫足，叹我远移根。白日如分照，还归守故园。
白鹭下秋水，孤飞如坠霜。心闲且未去，独立沙洲傍。
天下伤心处，劳劳送客亭。春风知别苦，不遣柳条青。
美人卷珠帘，深坐颦蛾眉。但见泪痕湿，不知心恨谁。
三百六十日，日日醉如泥。虽为李白妇，何异太常妻。
镜湖水如月，耶溪女似雪。新妆荡新波，光景两奇绝。
玉面耶溪女，青娥红粉妆。一双金齿屐，两足白如霜。
南国新丰酒，东山小妓歌。对君君不乐，花月奈愁何。
巴水急如箭，巴船去若飞。十月三千里，郎行几岁归。
纪叟黄泉里，还应酿老春。夜台无晓日，沽酒与何人。
水纹愁不起，风线重难牵。尽日扶犁叟，往来江树前。
燕谷无暖气，穷岩闭严阴。邹子一吹律，能回天地心。
素面倚栏钩，娇声出外头。若非是织女，何得问牵牛。
玉宇含清露，香笼散轻烟。应当结沉抱，难从兹夕眠。
夕漏起遥恨，虫响乱秋阴。反复相思字，中有故人心。
庭树忽已暗，故人那不来。只因厌烦暑，永日坐霜台。
官荣多所系，闲居亦愆期。高阁犹相望，青山欲暮时。
芳园知夕燕，西郊已独还。谁言不同赏，俱是醉花间。
山高鸣过雨，涧树落残花。非关春不待，当由期自赊。
思怀在云阙，泊素守中林。出处虽殊迹，明月两知心。
风光山郡少，来看广陵春。残花犹待客，莫问意中人。
秋山僧冷病，聊寄三五杯。应泻山瓢里，还寄此瓢来。
复寄满瓢去，定见空瓢来。若不打瓢破，终当费酒材。
此瓢今已到，山瓢知已空。且饮寒塘水，遥将回也同。
念子抱沉疾，霜露变滁城。独此高窗下，自然无世情。
林院生夜色，西廊上纱灯。时忆长松下，独坐一山僧。
柳叶遍寒塘，晓霜凝高阁。累日此流连，别来成寂寞。
遥知郡斋夜，冻雪封松竹。时有山僧来，悬灯独自宿。
僧斋地虽密，忘子迹要赊。一来非问讯，自是看山花。
怀君属秋夜，散步咏凉天。山空松子落，幽人应未眠。
少年游太学，负气蔑诸生。蹉跎三十载，今日海隅行。
满城怜傲吏，终日赋新诗。请报淮阴客，春帆浪作期。
专城未四十，暂谪岂蹉跎。风雨吴门夜，恻怆别情多。
远听江上笛，临觞一送君。还愁独宿夜，更向郡斋闻。
郡阁始嘉宴，青山忆旧居。为君量革履，且愿住蓝舆。
孤客逢春暮，缄情寄旧游。海隅人使远，书到洛阳秋。
深夜竹亭雪，孤灯案上书。不遇无为化，谁复得闲居。
野寺望山雪，空斋对竹林。我以养愚地，生君道者心。
暂与云林别，忽陪鸳鹭翔。看山不得去，知尔独相望。
去马嘶春草，归人立夕阳。元知数日别，要使两情伤。
斜月才鉴帷，凝霜偏冷枕。持情须耿耿，故作单床寝。
白云埋大壑，阴崖滴夜泉。应居西石室，月照山苍然。
存亡三十载，事过悉成空。不惜沾衣泪，并话一宵中。
独鸟下高树，遥知吴苑园。凄凉千古事，日暮倚阊门。
兹楼日登眺，流岁暗蹉跎。坐厌淮南守，秋山红树多。
残霞照高阁，青山出远林。晴明一登望，潇洒此幽襟。
园林过新节，风花乱高阁。遥闻击鼓声，蹴鞠军中乐。
高阁一长望，故园何日归。烟尘拥函谷，秋雁过来稀。
南楼夜已寂，暗鸟动林间。不见城郭事，沉沉唯四山。
怅然高阁望，已掩东城关。春风偏送柳，夜景欲沉山。
乾坤有精物，至宝无文章。雕琢为世器，真性一朝伤。
秋荷一滴露，清夜坠玄天。将来玉盘上，不定始知圆。
绛树无花叶，非石亦非琼。世人何处得，蓬莱石上生。
有色同寒冰，无物隔纤尘。象筵看不见，堪将对玉人。
曾为老茯神，本是寒松液。蚊蚋落其中，千年犹可觌。
军中始吹角，城上河初落。深沉犹隐帷，晃朗先分阁。
明从何处去，暗从何处来。但觉年年老，半是此中催。
万物自生听，太空恒寂寥。还从静中起，却向静中消。
世事日可见，身名良蹉跎。尚瞻白云岭，聊作负薪歌。
香炉宿火灭，兰灯宵影微。秋斋独卧病，谁与覆寒衣。
山月皎如烛，风霜时动竹。夜半鸟惊栖，窗间人独宿。
高阁渐凝露，凉叶稍飘闱。忆在南宫直，夜长钟漏稀。
裴回轻雪意，似惜艳阳时。不悟风花冷，翻令梅柳迟。
独照碧窗久，欲随寒烬灭。幽人将遽眠，解带翻成结。
杂英纷已积，含芳独暮春。还如故园树，忽忆故园人。
时节变衰草，物色近新秋。度月影才敛，绕竹光复流。
叶有苦寒色，山中霜霰多。虽此蒙阳景，移根意如何。
参差剪绿绮，潇洒覆琼柯。忆在沣东寺，偏书此叶多。
郡中卧病久，池上一来赊。榆柳飘枯叶，风雨倒横查。
势从千里奔，直入江中断。岚横秋塞雄，地束惊流满。
失侣度山觅，投林舍北啼。今将独夜意，偏知对影栖。
故园眇何处，归思方悠哉。淮南秋雨夜，高斋闻雁来。
不寐倦长更，披衣出户行。月寒秋竹冷，风切夜窗声。
一为吴郡守，不觉菊花开。始有故园思，且喜众宾来。
东郊未解围，忠义似君稀。误落胡尘里，能持汉节归。
都护新灭胡，士马气亦粗。萧条虏尘净，突兀天山孤。
富贵情还在，相逢岂间然。绨袍更有赠，犹荷故人怜。
东望望长安，正值日初出。长安不可见，喜见长安日。
长安何处在，只在马蹄下。明日归长安，为君急走马。
夫子素多疾，别来未得书。北庭苦寒地，体内今何如。
醉后未能别，待醒方送君。看君走马去，直上天山云。
结宇题三藏，焚香老一峰。云间独坐卧，只是对山松。
高住最高处，千家恒眼前。题诗饮酒后，只对诸峰眠。
野寺荒台晚，寒天古木悲。空阶有鸟迹，犹似造书时。
沙上见日出，沙上见日没。悔向万里来，功名是何物。
渭水东流去，何时到雍州。凭添两行泪，寄向故园流。
陇水何年有，潺潺逼路傍。东西流不歇，曾断几人肠。
那知芳岁晚，坐见寒叶堕。吾不如腐草，翻飞作萤火。
强欲登高去，无人送酒来。遥怜故园菊，应傍战场开。
来亦一布衣，去亦一布衣。羞见关城吏，还从旧路归。
白发生偏速，交人不奈何。今朝两鬓上，更较数茎多。
此地曾居住，今来宛似归。可怜汾上柳，相见也依依。
帝乡北近日，泸口南连蛮。何当遇长房，缩地到京关。
日暮远天青，霜风入后庭。洞房寒未掩，砧杵夜泠泠。
净扫黄金阶，飞霜皓如雪。下帘弹箜篌，不忍见秋月。
莫向嵩山去，神仙多误人。不如朝魏阙，天子重贤臣。
抱玉三朝楚，怀书十上秦。年年洛阳陌，花鸟弄归人。
四海游长倦，百年愁半侵。赖窥明镜里，时见丈夫心。
幽人惜春暮，潭上折芳草。佳期何时还，欲寄千里道。
白日依山尽，黄河入海流。欲穷千里目，更上一重楼。
自君之出矣，弦吹绝无声。思君如百草，撩乱逐春生。
自觉劳乡梦，无人见客心。空馀庭草色，日日伴愁襟。
疏钟何处来，度竹兼拂水。渐逐微风声，依依犹在耳。
江南渌水多，顾影逗轻波。落日秦云里，山高奈若何。
白马撼金珂，纷纷侍从多。身居骠骑幕，家住滹沱河。
闻说到扬州，吹箫忆旧游。人来多不见，莫是上迷楼。
还乡不见家，年老眼多泪。车马上河桥，城中好天气。
漾漾带山光，澄澄倒林影。那知石上喧，却忆山中静。
尚有绨袍赠，应怜范叔寒。不知天下士，犹作布衣看。
积雪与天迥，屯军连塞愁。谁知此行迈，不为觅封侯。
耕地桑柘间，地肥菜常熟。为问葵藿资，何如庙堂肉。
红颜怆为别，白发始相逢。唯馀昔时泪，无复旧时容。
出门何所见，春色满平芜。可叹无知己，高阳一酒徒。
柳色惊心事，春风厌索居。方知一杯酒，犹胜百家书。
州县才难适，云山道欲穷。揣摩惭黠吏，栖隐谢愚公。
百年已过半，秋至转饥寒。为问彭州牧，何时救急难。
百宝装腰带，真珠络臂鞲。笑时花近眼，舞罢锦缠头。
江边踏青罢，回首见旌旗。风起春城暮，高楼鼓角悲。
东来万里客，乱定几年归。肠断江城雁，高高正北飞。
为嗔王录事，不寄草堂赀。昨属愁春雨，能忘欲漏时。
日出篱东水，云生舍北泥。竹高鸣翡翠，沙僻舞d鸡。
江动月移石，溪虚云傍花。鸟栖知故道，帆过宿谁家。
雨后过畦润，花残步屐迟。把文惊小陆，好客见当时。
遗庙丹青落，空山草木长。犹闻辞后主，不复卧南阳。
功盖三分国，名高八阵图。江流石不转，遗恨失吞吴。
闻道巴山里，春船正好行。都将百年兴，一望九江城。
三月雪连夜，未应伤物华。只缘春欲尽，留著伴梨花。
白马紫连钱，嘶鸣丹阙前。闻珂自蹀躞，不要下金鞭。
舞怯铢衣重，笑疑桃脸开。方知汉成帝，虚筑避风台。
夜月霁未好，云泉堪梦归。如何建章漏，催著早朝衣。
月黑雁飞高，单于夜遁逃。欲将轻骑逐，大雪满弓刀。
谤言三至后，直道叹何如。今日蓝溪水，无人不夜鱼。
一官叨下秩，九棘谢知音。芳草文园路，春愁满别心。
燕赵悲歌士，相逢剧孟家。寸心言不尽，前路日将斜。
轩骑来相访，渔樵悔晚归。更怜垂露迹，花里点墙衣。
不见承明客，愁闻长乐钟。马卿何早世，汉主欲登封。
野竹通溪冷，秋泉入户鸣。乱来人不到，芳草上阶生。
采菊偏相忆，传香寄便风。今朝竹林下，莫使桂尊空。
艳静如笼月，香寒未逐风。桃花徒照地，终被笑妖红。
药径深红藓，山窗满翠微。羡君花下酒，蝴蝶梦中飞。
望山登春台，目尽趣难极。晚景下平阡，花际霞峰色。
静宜樵隐度，远与车马隔。有时行药来，喜遇归山客。
片霞照仙井，泉底桃花红。那知幽石下，不与武陵通。
引蔓出云树，垂纶覆巢鹤。幽人对酒时，苔上闲花落。
池上静难厌，云间欲去晚。忽背夕阳飞，乘兴清风远。
几转到青山，数重度流水。秦人入云去，知向桃源里。
春畦生百药，花叶香初霁。好容似风光，偏来入丛蕙。
净与溪色连，幽宜松雨滴。谁知古石上，不染世人迹。
远岫见如近，千里一窗里。坐来石上云，乍谓壶中起。
暗归草堂静，半入花园去。有时载酒来，不与清风遇。
幽鸟清涟上，兴来看不足。新篁压水低，昨夜鸳鸯宿。
穿云来自远，激砌流偏驶。能资庭户幽，更引海禽至。
乍依菱蔓聚，尽向芦花灭。更喜好风来，数片翻晴雪。
风送出山钟，云霞度水浅。欲知声尽处，鸟灭寥天远。
永日兴难望，掇芳春陂曲。新晴花枝下，爱此苔水绿。
临池构杏梁，待客归烟塘。水上褰帘好，莲开杜若香。
有意莲叶间，瞥然下高树。擘波得潜鱼，一点翠光去。
幽石生芙蓉，百花惭美色。远笑越溪女，闻芳不可识。
乱石跳素波，寒声闻几处。飕飕暝风引，散出空林去。
虽因朔风至，不向瑶台侧。唯助苦寒松，偏明后凋色。
田鹤望碧霄，舞风亦自举。单飞后片雪，早晚及前侣。
家住凤城南，门临古陂曲。时怜上林雁，半入池塘宿。
岁去人头白，秋来树叶黄。搔头向黄叶，与尔共悲伤。
将牛何处去，耕彼故城东。相伴有田父，相欢惟牧童。
将牛何处去，耕彼西阳城。叔闲修农具，直者伴我耕。
调与时人背，心将静者论。终年帝城里，不识五侯门。
辽阳望河县，白首无由见。海上珊瑚枝，年年寄春燕。
人日兼春日，长怀复短怀。遥知双彩胜，并在一金钗。
经月愁闻雨，新年苦忆君。何时共登眺，整屐待晴云。
重门敞春夕，灯烛霭馀辉。醉我百尊酒，留连夜未归。
双林彼上人，诗兴转相亲。竹里经声晚，门前山色春。
骏马绣障泥，红尘扑四蹄。归时何太晚，日照杏花西。
绣幕珊瑚钩，春开翡翠楼。深情不肯道，娇倚钿箜篌。
封疆七百里，禄秩二千石。拥节祠太山，寒天霜草白。
碧玉徒强名，冰壶难比德。唯当寂照心，可并[沦色。
知有前期在，欢如此夜中。无将故人酒，不及古淳风。
入谷多春兴，乘舟棹碧浔。山云昨夜雨，溪水晓来深。
旧国迷江树，他乡近海门。移家南渡久，童稚解方言。
朝见巴江客，暮见巴江客。云帆傥暂停，中路阳台夕。
落日事搴陟，西南投一峰。诚知秋水浅，但怯无人踪。
长信多秋气，昭阳借月华。那堪闭永巷，闻道选良家。
接影武昌城，分行汉南道。何事闲门外，空对青山老。
少室尽西峰，鸣皋隐南面。柴门纵复关，终日窗中见。
上路各乘轩，高明尽鸣玉。宁知涧下人，自爱轻波渌。
草遍颍阳山，花开武陵水。春色既已同，人心亦相似。
山馆长寂寂，闲云朝夕来。空庭复何有，落日照青苔。
嫩叶生初茂，残花少更鲜。结根龙藏侧，故欲并青莲。
西塞云山远，东风道路长。人心胜潮水，相送过浔阳。
花枝出建章，凤管发昭阳。借问承恩者，双蛾几许长。
春风来几日，先入辟疆园。身外无馀事，闲吟昼闭门。
湘水风日满，楚山朝夕空。连峰虽已见，犹念长云中。
海岸耕残雪，溪沙钓夕阳。客中何所有，春草渐看长。
高山迥欲登，远水深难渡。杳杳复漫漫，行人别家去。
千年古貌多，八月秋涛晚。偶被主人留，那知来近远。
巧解逢人笑，还能乱蝶飞。春时风入户，几片落朝衣。
行随新树深，梦隔重江远。迢递风日间，苍茫洲渚晚。
细草亦全高，秋毫乍堪比。及至干霄日，何人复居此。
欲逐淮潮上，暂停渔子沟。相望知不见，终是屡回头。
霜风惊度雁，月露皓疏林。处处砧声发，星河秋夜深。
放溜出江口，回瞻松栝深。不知舟中月，更引湖间心。
夜雨须停棹，秋风暗入衣。见君尝北望，何事却南归。
南桥春日暮，杨柳带青渠。不得同携手，空成意有馀。
陇首怨西征，岭南雁北顾。行人与流水，共向闽中去。
从来无检束，只欲老烟霞。鸡犬声相应，深山有几家。
底事洪泽壁，空留黄绢词。年年淮水上，行客不胜悲。
夜夜梦莲宫，无由见远公。朝来出门望，知在雪山中。
落日晴江里，荆歌艳楚腰。采莲从小惯，十五即乘潮。
梦里君王近，宫中河汉高。秋风能再热，团扇不辞劳。
新作蛾眉样，谁将月里同。有来凡几日，相效满城中。
飞雪带春风，裴回乱绕空。君看似花处，偏在洛阳东。
佳人成古石，藓驳覆花黄。犹有春山杏，枝枝似薄妆。
独坐贡闱里，愁心芳草生。山公昨夜事，应见此时情。
白日依山尽，黄河入海流。欲穷千里目，更上一层楼。
杨柳东风树，青青夹御河。近来攀折苦，应为别离多。
投珠恐见疑，抱玉但垂泣。道在君不举，功成叹何及。
银钥开香阁，金台照夜灯。长征君自惯，独卧妾何曾。
洪炉无久停，日月速若飞。忽然冲人身，饮酒不须疑。
六月度开云，三峰玩山翠。尔时黄绶屈，别后青云致。
繁阴乍隐洲，落叶初飞浦。萧萧楚客帆，暮入寒江雨。
楚塞望苍然，寒林古戍边。秋风人渡水，落日雁飞天。
北林夜方久，南月影频移。何啻飞三匝，犹言未得枝。
北邙不种田，但种松与柏。松柏未生处，留待市朝客。
久是烟霞客，潭深钓得鱼。不知芸阁上，遗校几多书。
稷契今为相，明君复为尧。宁知买臣困，犹负会稽樵。
阮客身何在，仙云洞口横。人间不到处，今日此中行。
明月双溪水，清风八咏楼。昔年为客处，今日送君游。
江南季春天，莼叶细如弦。池边草作径，湖上叶如船。
三伏轩车动，尧心急谏官。名通内籍贵，立近御床寒。
旧点痕犹浅，新巢缉尚低。不缘频上落，那得此飞栖。
醉中还有梦，身外已无心。明镜唯知老，青山何处深。
觉地本随身，灵山重结因。如何战鸟佛，不化捕鱼人。
此观十年游，此房千里宿。还来旧窗下，更取君书读。
东瓯传旧俗，风日江边好。何处乐神声，夷歌出烟岛。
凄清回泊夜，沦波激石响。村边草市桥，月下罟师网。
谁家无春酒，何处无春鸟。夜宿桃花村，踏歌接天晓。
宛转若游丝，浅深栽绿崦。年年立春后，即被啼莺占。
空山无鸟迹，何物如人意。委曲结绳文，离披草书字。
薜荔作禅庵，重叠庵边树。空山径欲绝，也有人知处。
风摆莲衣干，月背鸟巢寒。文鱼翻乱叶，翠羽上危栏。
湛湛碧涟漪，老松欹侧卧。悠扬绿萝影，下拂波纹破。
新茶已上焙，旧架忧生醭。旋旋续新烟，呼儿劈寒木。
谷中谁弹琴，琴响谷冥寂。因君扣商调，草虫惊暗壁。
终日吟天风，有时天籁止。问渠何旨意，恐落凡人耳。
时菊凝晓露，露华滴秋湾。仙人酿酒熟，醉里飞空山。
采藕平湖上，藕泥封藕节。船影入荷香，莫冲莲柄折。
引烛踏仙泥，时时乱乳燕。不知何道士，手把灵书卷。
吹沙复喷石，曲折仍圆旋。野客漱流时，杯粘落花片。
远山谁放烧，疑是坛边醮。仙人错下山，拍手坛边笑。
遥闻林下语，知是经行所。日暮香风时，诸天散花雨。
五十馀年别，伶俜道不行。却来书处在，惆怅似前生。
故人行迹灭，秋草向南悲。不欲频回步，孀妻正哭时。
百舌春来哑，愁人共待晴。不关秋水事，饮恨亦无声。
悠悠南国思，夜向江南泊。楚客断肠时，月明枫子落。
园莺啼已倦，树树陨香红。不是春相背，当由己自翁。
苇萧中辟户，相映绿淮流。莫讶春潮阔，鸥边可泊舟。
昔别吴堤雨，春帆去较迟。江波千里绿，□□□□□。
凉月挂层峰，萝林落叶重。掩关深畏虎，风起撼长松。
高阁成长望，江流雁叫哀。凄凉故吴事，麋鹿走荒台。
采莲溪上女，舟小怯摇风。惊起鸳鸯宿，水云撩乱红。
带水摘禾穗，夜捣具晨炊。县帖取社长，嗔怪见官迟。
白石盘盘磴，清香树树梅。山深不吟赏，辜负委苍苔。
反照入闾巷，忧来与谁语。古道无人行，秋风动禾黍。
高秋夜分后，远客雁来时。寂寞重门掩，无人问所思。
双林花已尽，叶色占残芳。若问同游客，高年最断肠。
匹马晓路归，悠悠渭川道。晴山向孤城，秋日满白草。
开帘见新月，便即下阶拜。细语人不闻，北风吹裙带。
旅行虽别路，日暮各思归。欲下今朝泪，知君亦湿衣。
白首独一身，青山为四邻。虽行故乡陌，不见故乡人。
孔融过五十，海内故人稀。相府恩犹在，知君未拂衣。
送客攀花后，寻僧坐竹时。明朝莫回望，青草马行迟。
虽过老人宅，不解老人心。何事斜阳里，栽松欲待阴。
忆昨秋风起，君曾叹逐臣。何言芳草日，自作九泉人。
旧友无由见，孤坟草欲长。月斜邻笛尽，车马出山阳。
白发匆匆色，青山草草心。远公仍下世，从此别东林。
手把杏花枝，未曾经别离。黄昏掩门后，寂寞自心知。
千种庭前树，人移树不移。看花愁作别，不及未栽时。
禁琐天浆嫩，虞行夜月寒。一瓢那可醉，应遣试尝看。
匣中三尺剑，天上少微星。勿谓相去远，壮心曾不停。
古有弓旌礼，今征草泽臣。方同白衣见，不是弃]人。
华亭不相识，卫国复谁知。怅望冲天羽，甘心任画师。
海上神山绿，溪边杏树红。不知何处去，月照玉楼空。
莫问苍梧远，而今世路难。胡尘不到处，即是小长安。
丈夫不感恩，感恩宁有泪。心头感恩血，一滴染天地。
临风脱佩剑，相劝静胡尘。自料无筋力，何由答故人。
衰病苦奔走，未尝追旧游。何言问憔悴，此日驻方舟。
远道曳故屐，馀春会高斋。因言别离久，得尽平生怀。
敝邑连山远，仙舟数刻同。多惭屡回首，前路在泥中。
后会知不远，今欢亦愿留。江天梅雨散，况在月中楼。
自公来问易，不复待加年。更有垂帘会，遥知续草玄。
阳春已三日，会友闻昨夜。可爱剡溪僧，独寻陶景舍。
纵酒常掷盏，狂歌时入室。离群怨雨声，幽抑方成疾。
雨声乱灯影，明灭在空阶。并枉五言赠，知同万里怀。
回转沙岸近，欹斜林岭重。因君访遗迹，此日见真龙。
汉宫若远近，路在寒沙上。到死不得归，何人共南望。
寒郊好天气，劝酒莫辞频。扰扰钟陵市，无穷不醉人。
西塞云山远，东风道路长。人心胜潮水，相送过浔阳。
偶来人境外，何处染嚣尘。倘许栖林下，僧中老此身。
麋鹿自成群，何人到白云。山中无外事，终日醉醺醺。
白发千茎雪，寒窗懒著书。最怜吟苜蓿，不及向桑榆。
夜静河汉高，独坐庭前月。忽起故园思，动作经年别。
垂柳万条丝，春来织别离。行人攀折处，闺妾断肠时。
明月临沧海，闲云恋故山。诗名满天下，终日掩柴关。
野水连天碧，峰峦入海青。沧浪者谁子，一曲醉中听。
饮露身何洁，吟风韵更长。斜阳千万树，无处避螳螂。
拔翠五云中，擎天不计功。谁能凌绝顶，看取日升东。
雨湿松阴凉，风落松花细。独鹤爱清幽，飞来不飞去。
一公持一钵，相复度遥岑。地瘦无黄独，春来草更深。
为忆去年梅，凌寒特地来。门前空腊尽，浑未有花开。
西崦水泠泠，沿冈有游亭。自从春草长，遥见只青青。
此意无所欲，闭门风景迟。柳条将白发，相对共垂丝。
北人归欲尽，犹自住萧山。闭户不曾出，诗名满世间。
沅水连湘水，千波万浪中。知郎未得去，惭愧石尤风。
江明雨初歇，山暗云犹湿。未可动归桡，前程风浪急。
文案日成堆，愁眉拽不开。偷归瓮间卧，逢个楚狂来。
丝管霜天夜，烟尘淮水西。明朝上征去，相伴醉如泥。
不作十日别，烦君此相留。雨馀江上月，好醉竹间楼。
上国杳未到，流年忽复新。回车不自识，君定送何人。
离亭一会宿，能有几人同。莫以回车泣，前途不尽穷。
西南积水远，老病喜生归。此地故人别，空馀泪满衣。
夜光贮怀袖，待报一顾恩。日向江湖老，此心谁为论。
浪息定何时，龙门到恐迟。轻舟不敢渡，空立望旌旗。
沅湘流不尽，屈宋怨何深。日暮秋烟起，萧萧枫树林。
湘山千岭树，桂水九秋波。露重猿声绝，风清月色多。
佳山路不远，俗侣到常稀。及此烟霞暮，相看复欲归。
初入长门宫，谓言君戏妾。宁知秋风至，吹尽庭前叶。
手把杏花枝，未曾经别离。黄昏掩闺后，寂寞心自知。
麦秋桑叶大，梅雨稻田新。篱落栽山果，池塘养锦鳞。
出身三十年，发白衣犹碧。日暮倚朱门，从朱污袍赤。
芙蓉初出水，菡萏露中花。几吹著枯木，无奈值空槎。
岁月人间促，烟霞此地多。殷勤竹林寺，更得几回过。
四望无极路，千里流大河。秋风满离袂，唯老事唯多。
戚戚一西东，十年今始同。可怜歌酒夜，相对两衰翁。
孤鸾将鹤群，晴日丽春云。何幸晚飞者，清音长此闻。
岁去人头白，秋来树叶黄。搔头向黄叶，与尔共悲伤。
发白晓梳头，女惊妻泪流。不知丝色后，堪得几回秋。
空空古廊殿，寒月落斜晖。卧听未央曲，满箱歌舞衣。
妾年初二八，两度嫁狂夫。薄命今犹在，坚贞扫地无。
玉砌红花树，香风不敢吹。春光解天意，偏发殿南枝。
鹫翎金仆姑，燕尾绣蝥弧。独立扬新令，千营共一呼。
亭亭七叶贵，荡荡一隅清。他日题麟阁，唯应独不名。
向日磨金镞，当风著锦衣。上城邀贼语，走马截雕飞。
不见僧中旧，仍逢雨后春。惜花将爱寺，俱是白头人。
移舟试望家，漾漾似天涯。日暮满潭雪，白鸥和柳花。
有月曾同赏，无秋不共悲。如何与君别，又是菊花时。
北苑罗裙带，尘衢锦绣鞋。醉眠芳树下，半被落花埋。
新霁洛城端，千家积雪寒。未收清禁色，偏向上阳残。
路傍一株柳，此路向延州。延州在何处，此路起悠悠。
俱从四方事，共会九秋中。断蓬与落叶，相值各因风。
衰鬓朝临镜，将看却自疑。惭君明似月，照我白如丝。
野性迷尧历，松窗有道经。故人为柱史，为我数阶q。
胶胶司晨鸣，报尔东方旭。无事恋君轩，今君重凫鹄。
一鸟如霜雪，飞向白楼前。问君何以至，天子太平年。
紫塞连年戍，黄砂碛路穷。故人今夜宿，见月石楼中。
畏老身全老，逢春解惜春。今年看花伴，已少去年人。
今日忆君处，忆君君岂知。空馀暗尘字，读罢泪仍垂。
赤白桃李花，先皇在时曲。欲向西宫唱，西宫宫树绿。
嫁得瞿塘贾，朝朝误妾期。早知潮有信，嫁与弄潮儿。
世故中年别，馀生此会同。却将悲与病，来对朗陵翁。
居北有朝路，居南无住人。劳师问家第，山色是南邻。
石色凝秋藓，峰形若夏云。谁留秦苑地，好赠杏溪君。
边头射雕将，走马出中军。远见平原上，翻身向暮云。
征戍在桑干，年年蓟水寒。殷勤驿西路，北去向长安。
何地可潸然，阳城烽树边。今朝望乡客，不饮北流泉。
绣帐博山炉，银鞍冯子都。黄昏莫攀折，惊起欲栖乌。
湘江斑竹枝，锦翅鹧鸪飞。处处湘云合，郎从何处归。
万事销身外，生涯在镜中。唯将满鬓雪，明日对秋风。
绣户朝眠起，开帘满地花。春风解人意，欲落妾西家。
金谷园中柳，春来似舞腰。何堪好风景，独上洛阳桥。
故国歌钟地，长桥车马尘。彭城阁边柳，偏似不胜春。
早雁忽为双，惊秋风水窗。夜长人自起，星月满空江。
江上三千雁，年年过故宫。可怜江上月，偏照断根蓬。
话旧全应老，逢春喜又悲。看花行拭泪，倍觉下楼迟。
献策不得意，驰车东出秦。暮年千里客，落日万家春。
自从君弃妾，憔悴不羞人。唯馀坏粉泪，未免映衫匀。
晦日同携手，临流一望春。可怜杨柳陌，愁杀故乡人。
日落众山昏，萧萧暮雨繁。那堪两处宿，共听一声猿。
传书报刘尹，何事忆陶家。若为篱边菊，山中有此花。
山舍千年树，江亭万里云。回潮迎伍相，骤雨送湘君。
白发匆匆色，青山草草心。远公仍下世，从此别东林。
虽过老人宅，不解老人心。何事残阳里，栽松欲待阴。
孔融过五十，海内故人稀。相府恩犹在，知君未拂衣。
送客攀花后，寻僧坐竹时。明朝莫回望，青草马行迟。
旧友无由见，孤坟草欲长。月斜邻笛尽，车马出山阳。
旅行虽别路，日暮各思归。欲下今朝泪，知君亦湿衣。
风吹城上树，草没城边路。城里月明时，精灵自来去。
白首独一身，青山为四邻。虽行故乡陌，不见故乡人。
开帘见新月，便即下阶拜。细语人不闻，北风吹裙带。
鸣筝金粟柱，素手玉房前。欲得周郎顾，时时误拂弦。
文章似扬马，风骨又清羸。江汉君犹在，英灵信未衰。
我与雷居士，平生事远公。无人知是旧，共到影堂中。
主第辞高饮，石家赴宵会。金谷走车来，玉人骑马待。
香炉最高顶，中有高人住。日暮下山来，月明上山去。
迥临飞鸟上，高出世尘间。天势围平野，河流入断山。
夜潭有仙舸，与月当水中。嘉宾爱明月，游子惊秋风。
青蒲野陂水，白露明月天。中夜秋风起，心事坐潸然。
故交君独在，又欲与君离。我有新秋泪，非关宋玉悲。
玉节随东阁，金闺别旧僚。若为花满寺，跃马上河桥。
九江归路远，万里客舟还。若过巴江水，湘东满碧烟。
倦客惊危路，伤禽绕树枝。非逢暴公子，不敢涕流离。
别梦虽难觉，悲魂最易销。殷勤淮北岸，乡近去家遥。
河畔多杨柳，追游尽狭斜。春风一回送，乱入莫愁家。
席上沈香枕，楼中荡子妻。那堪一夜里，长湿两行啼。
水阔尽南天，孤舟去渺然。惊秋路傍客，日暮数声蝉。
西蜀三千里，巴南水一方。晓云天际断，夜月峡中长。
花落千回舞，莺声百啭歌。还同异方乐，不奈客愁多。
白浪暗江中，南泠路不通。高樯帆自满，出浦莫呼风。
粉落空床弃，尘生故箧留。先来无一半，情断不胜愁。
右军多住寺，此夜后池秋。自与山僧伴，那因洛客愁。
辇路江枫暗，宫庭野草春。伤心庾开府，老作北朝臣。
幽径行迹稀，清阴苔色古。萧萧风欲来，乍似蓬山雨。
岸芳春色晓，水影夕阳微。寂寂深烟里，渔舟夜不归。
散下渚田中，隐见菰蒲里。哀鸣自相应，欲作凌风起。
春园芳已遍，绿蔓杂红英。独有深山客，时来辨药名。
苔色遍春石，桐阴入寒井。幽人独汲时，先乐残阳影。
横遮野水石，前带荒村道。来往见愁人，清风柳阴好。
今逢石上生，本自波中有。红艳秋风里，谁怜众芳后。
杳杳疏钟发，因风清复引。中宵独听之，似与东林近。
不随晴野尽，独向深松积。落照入寒光，偏能伴幽寂。
全欺芳蕙晚，似妒寒梅疾。撩乱发青条，春风来几日。
遗殿空长闭，乘鸾自不回。至今荒草上，寥落旧花开。
今日山晴后，残蝉菊发时。登楼见秋色，何处最相思。
蛩馀窗下月，草湿阶前露。晚景凄我衣，秋风入庭树。
知有前期在，难分此夜中。无将故人酒，不及石尤风。
忆昔秋风起，君曾叹逐臣。何言芳草日，自作九泉人。
水国春雷早，阗阗若众车。自怜迁逐者，犹滞蛰藏馀。
衰鬓千茎雪，他乡一树花。今朝与君醉，忘却在长沙。
有月多同赏，无秋不共悲。如何与君别，又是菊黄时。
晓发梳临水，寒塘坐见秋。乡心正无限，一雁度南楼。
白雪高吟际，青霄远望中。谁言路遐旷，宫徵暗相通。
朝为耕种人，暮作刀枪鬼。相看父子血，共染城壕水。
山中砖塔闭，松下影堂新。恨不生前识，今朝礼画身。
河亭收酒器，语尽各西东。回首不相见，行车秋雨中。
去日丁宁别，情知寒食归。缘逢好天气，教熨看花衣。
谁是杏园主，一枝临古岐。从伤早春意，乞取欲开枝。
子规啼不歇，到晓口应穿。况是不眠夜，声声在耳边。
当初北涧别，直至此庭中。何意闻@耳，听君枝上风。
水面细风生，菱歌慢慢声。客亭临小市，灯火夜妆明。
水北金台路，年年行客稀。近闻天子使，多取雁门归。
何罪过长沙，年年北望家。重封岭头信，一树海边花。
芸香阁里人，采摘御园春。取此和仙药，犹治老病身。
小松初数尺，未有直生枝。闲即傍边立，看多长却迟。
夜久叶露滴，秋虫入户飞。卧多骨髓冷，起覆旧绵衣。
映水色不别，向月光还度。倾在荷叶中，有时看是露。
闲坐烧印香，满户松柏气。火尽转分明，青苔碑上字。
向壁暖悠悠，罗帏寒寂寂。斜照碧山图，松间一片石。
陈绿向参差，初红已重叠。中庭初扫地，绕树三两叶。
雨中梨果病，每树无数个。小儿出入看，一半鸟啄破。
晚艳出荒篱，冷香著秋水。忆向山中见，伴蛩石壁里。
朝日满园霜，牛冲篱落坏。扫掠黄叶中，时时一窠薤。
粉翅嫩如水，绕砌乍依风。日高山露解，飞入菊花中。
啾啾雀满树，霭霭东坡雨。田家夜无食，水中摘禾黍。
三日入厨下，洗手作羹汤。未谙姑食性，先遣小姑尝。
寥落古行宫，宫花寂寞红。白头宫女在，闲坐说玄宗。
眼暗没功夫，慵来剪刻粗。自看花样古，称得少年无。
去年今日栽，临去见花开。好住守空院，夜间人不来。
桥上车马发，桥南烟树开。青山斜不断，迢递故乡来。
净扫黄金阶，飞霜皎如雪。下帘弹箜篌，不忍见秋月。
从来上台榭，不敢倚阑干。零落知成血，高楼直下看。
达晓寝衣冷，开帷霜露凝。风吹昨夜泪，一片枕前冰。
何处哭故人，青门水如箭。当时水头别，从此不相见。
车骑秦城远，囊装楚客贫。月明思远道，诗罢诉何人。
晴日登临好，春风各望家。垂杨夹城路，客思逐杨花。
玉英期共采，云岭独先过。应得灵芝也，诗情一倍多。
枳实绕僧房，攀枝置药囊。洞庭山上橘，霜落也应黄。
虚空无处所，仿佛似琉璃。诗境何人到，禅心又过诗。
倾盖见芳姿，晴天琼树枝。连城犹隐石，唯有卞和知。
万姓厌干戈，三边尚未和。将军夸宝剑，功在杀人多。
江浦程千里，离尊泪数行。无论吴与楚，俱是客他乡。
何处最悲辛，长亭临古津。往来舟楫路，前后别离人。
露滴梧叶鸣，秋风桂花发。中有学仙侣，吹箫弄山月。
久作烟霞侣，暂将簪组亲。还同褚伯玉，入馆忝州人。
离樽闻夜笛，寥亮入寒城。月落车马散，凄恻主人情。
江南孟夏天，慈竹笋如编。蜃气为楼阁，蛙声作管弦。
江南仲春天，细雨色如烟。丝为武昌柳，布作石门泉。
江南孟冬天，荻穗软如绵。绿绢芭蕉裂，黄金橘柚悬。
江南孟春天，荇叶大如钱。白雪装梅树，青袍似葑田。
江南孟秋天，稻花白如毡。素腕惭新藕，残妆妒晚莲。
江南仲冬天，紫蔗节如鞭。海将盐作雪，出用火耕田。
独坐贡闱里，愁多芳草生。仙翁昨日事，应见此时情。
江南季夏天，身热汗如泉。蚊蚋成雷泽，袈裟作水田。
江南仲夏天，时雨下如川。卢橘垂金弹，甘蕉吐白莲。
江南季秋天，栗熟大如拳。枫叶红霞举，苍芦白浪川。
我有心中事，不与韦三说。秋夜洛阳城，明月照张八。
东家新长儿，与妾同时生。并长两心熟，到大相呼名。
四海兵初偃，平津阁正开。谁知大炉下，还有不然灰。
暂入新丰市，犹闻旧酒香。抱琴沽一醉，尽日卧垂杨。
暂入新丰市，犹闻旧酒香。抱琴沽一醉，尽日卧垂杨。
含风摇砚水，带雨拂墙衣。乍似秋江上，渔家半掩扉。
日昃不复午，落花难归树。人生能几何，莫厌相逢遇。
良人久不至，惟恨锦屏孤。憔悴衣宽日，空房问女巫。
恨唱歌声咽，愁翻舞袖迟。西陵日欲暮，是妾断肠时。
别离非一处，此处最伤情。白发将春草，相随日日生。
岁月人间促，烟霞此地多。殷勤竹林寺，能得几回过。
松叶堪为酒，春来酿几多。不辞山路远，踏雪也相过。
今朝杨子津，忽见五溪人。老病无馀事，丹砂乞五斤。
寻源路已尽，笑入白云间。不解乘轺客，那知有此山。
柳挂九衢丝，花飘万家雪。如何憔悴人，对此芳菲节。
南征复北还，扰扰百年间。自笑红尘里，生涯不暂闲。
纵横桃李枝，淡荡春风吹。美人歌白苎，万恨在蛾眉。
夜久喧暂息，池台惟月明。无因驻清景，日出事还生。
巧笑解迎人，晴雪香堪惜。随风蝶影翻，误点朝衣赤。
年少轻行乐，东城南陌头。与君寂寞意，共作草堂游。
一杯宜病士，四体委胡床。暂得遗形处，陶然在醉乡。
言之或未行，前哲所不取。方寸虽浩然，因之三缄口。
美禄与贤人，相逢自可亲。愿将花柳月，尽赏醉乡春。
莫羡檐前柳，春风独早归。阳和次第发，桃李更芳菲。
常日区中暇，时闻象外言。曹溪有宗旨，一为勘心源。
马足早尘深，飘缨又满襟。吾师有甘露，为洗此时心。
十年曾一别，征路此相逢。马首向何处，夕阳千万峰。
清斋四体泰，白昼一室空。摧颓有古树，骚屑多悲风。
空见水名敷，秦楼昔事无。临风驻征骑，聊复捋髭须。
晓风摇五两，残月映石壁。稍稍曙光开，片帆在空碧。
孤舟漾暧景，独鹤下秋空。安流日正昼，净绿天无风。
古树夕阳尽，空江暮霭收。寂寞扣船坐，独生千里愁。
猿声到枕上，愁梦纷难理。寂寞深夜寒，青霜落秋水。
酒杯春醉好，飞雪晚庭闲。久忆同前赏，中林对远山。
家寄江东远，身对江西春。空见相思树，不见相思人。
重九共游娱，秋光景气殊。他日头似雪，还对插茱萸。
常日每齐眉，今朝共解颐。遥知大官膳，应与众雏嬉。
恩沾长寿酒，归遗同心人。满酌共君醉，一杯千万春。
征途无旅馆，当昼喜逢君。羸病仍留客，朝朝扫白云。
回合千峰里，晴光似画图。征车随反照，候吏映白云。
迟迟日气暖，漫漫雪天春。知君欲醉饮，思见此交亲。
春梅杂落雪，发树几花开。真须尽兴饮，仁里愿同来。
积润通千里，推诚奠一卮。回飙经画壁，忽似偃云旗。
爱此丘中物，烟霜尽日看。无穷碧云意，更助绿窗寒。
有意莲叶间，瞥然下高树。擘破得全鱼，一点翠光去。
方寻莲境去，又值竹房空。几韵飘寒玉，馀清不在风。
六国唯求客，千金遂筑台。若令逢圣代，憔悴郭生回。
世上无穷事，生涯莫废诗。何曾好风月，不是忆君时。
海浪恬月徼，边尘静异山。从今万里外，不复锁萧关。
戴胜飞晴野，凌澌下浊河。春风楼上望，谁见泪痕多。
九重青琐闼，百尺碧云楼。明月秋风起，珠帘上玉钩。
阊阖春风起，蓬莱雪水消。相将折杨柳，争取最长条。
君行登陇上，妾梦在闺中。玉箸千行落，银床一半空。
绮席春眠觉，纱窗晓望迷。朦胧残梦里，犹自在辽西。
暮雪连青海，阴霞覆白山。可怜班定远，生入玉门关。
小苑莺歌歇，长门蝶舞多。眼看春又去，翠辇不经过。
锦车天外去，毳幕雪中开。魏阙苍龙远，萧关赤雁哀。
一览断金集，载悲埋玉人。牙弦千古绝，珠泪万行新。
危事经非一，浮荣得是空。白头官舍里，今日又春风。
门径俯清溪，茅檐古木齐。红尘飘不到，时有水禽啼。
病来佳兴少，老去旧游稀。笑语纵横作，杯觞络绎飞。
不归丹掖去，铜竹漫云云。惟喜因过我，须知未贺君。
顷来多谑浪，此夕任喧纷。故态犹应在，行期未要闻。
青青水中蒲，下有一双鱼。君今上陇去，我在与谁居。
湖上新亭好，公来日出初。水文浮枕簟，瓦影荫龟鱼。
汩汩几时休，从春复到秋。只言池未满，池满强交流。
竹洞何年有，公初斫竹开。洞门无锁钥，俗客不曾来。
南馆城阴阔，东湖水气多。直须台上看，始奈月明何。
自有人知处，那无步往踪。莫教安四壁，面面看芙蓉。
闻说游湖棹，寻常到此回。应留醒心处，准拟醉时来。
蜂蝶去纷纷，香风隔岸闻。欲知花岛处，水上觅红云。
柳树谁人种，行行夹岸高。莫将条系缆，著处有蝉号。
新月迎宵挂，晴云到晚留。为遮西望眼，终是懒回头。
无尘从不扫，有鸟莫令弹。若要添风月，应除数百竿。
柳巷还飞絮，春馀几许时。吏人休报事，公作送春诗。
源上花初发，公应日日来。丁宁红与紫，慎莫一时开。
郡楼乘晓上，尽日不能回。晚色将秋至，长风送月来。
非铸复非熔，泓澄忽此逢。鱼虾不用避，只是照蛟龙。
朝游孤屿南，暮戏孤屿北。所以孤屿鸟，与公尽相识。
非阁复非船，可居兼可过。君欲问方桥，方桥如此作。
乍似上青冥，初疑蹑菡萏。自无飞仙骨，欲度何由敢。
寒池月下明，新月池边曲。若不妒清妍，却成相映烛。
唤起窗全曙，催归日未西。无心花里鸟，更与尽情啼。
扰扰驰名者，谁能一日闲。我来无伴侣，把酒对南山。
直把春偿酒，都将命乞花。只知闲信马，不觉误随车。
一壶情所寄，四句意能多。秋到无诗酒，其如月色何。
数日方离雪，今朝又出山。试凭高处望，隐约见潼关。
知音者诚希，念子不能别。行行天未晓，携酒踏明月。
万树江边杏，新开一夜风。满园深浅色，照在绿波中。
上苑何穷树，花间次第新。香车与丝骑，风静亦生尘。
风俗今和厚，君王在穆清。行看采华曲，尽是泰阶平。
日日人空老，年年春更归。相欢在尊酒，不用惜花飞。
负羽到边州，鸣笳度陇头。云黄知塞近，草白见边秋。
鸡鸣天汉晓，莺语禁林春。谁入巫山梦，唯应洛水神。
雪尽萱抽叶，风轻水变苔。玉关音信断，又见发庭梅。
花明绮陌春，柳拂御沟新。为报辽阳客，流芳不待人。
戈甲从军久，风云识阵难。今朝拜韩信，计日斩成安。
朝为耕种人，暮作刀枪鬼。相看父子血，共染城濠水。
十年劳远别，一笑喜相逢。又上青山去，青山千万重。
村步如延寿，川原似福平。无人相共识，独自故乡情。
论兵去商虐，讲德兴周道。屠沽未遇时，岂异兹川老。
信书成自误，经事渐知非。今日临岐别，何年待汝归。
好在湘江水，今朝又上来。不知从此去，更遣几年回。
海鹤一为别，存亡三十秋。今来数行泪，独上驿南楼。
幽径为谁开，美人城北来。王程倘馀暇，一上子陵台。
荒山秋日午，独上意悠悠。如何望乡处，西北是融州。
溪路千里曲，哀猿何处鸣。孤臣泪已尽，虚作断肠声。
千山鸟飞绝，万径人踪灭。孤舟蓑笠翁，独钓寒江雪。
问春从此去，几日到秦原。凭寄还乡梦，殷勤入故园。
九扈鸣已晚，楚乡农事春。悠悠故池水，空待灌园人。
渚宫杨柳暗，麦城朝雉飞。可怜踏青伴，乘暖著轻衣。
今日好南风，商旅相催发。沙头樯竿上，始见春江阔。
风烟纪南城，尘土荆门路。天寒多猎骑，走上樊姬墓。
常恨言语浅，不如人意深。今朝两相视，脉脉万重心。
杨柳郁青青，竹枝无限情。周郎一回顾，听唱纥那声。
踏曲兴无穷，调同词不同。愿郎千万寿，长作主人翁。
径尺千馀朵，人间有此花。今朝见颜色，更不向诸家。
晓连星影出，晚带日光悬。本因遗采掇，翻自保天年。
文苑振金声，循良冠百城。不知今史氏，何处列君名。
何处秋风至，萧萧送雁群。朝来入庭树，孤客最先闻。
南山宿雨晴，春入凤凰城。处处闻弦管，无非送酒声。
属车八十一，此地阻长风。千载威灵尽，赭山寒水中。
露涤铅粉节，风摇青玉枝。依依似君子，无地不相宜。
今日花前饮，甘心醉数杯。但愁花有语，不为老人开。
轩后初冠冕，前旒为蔽明。安知从复道，然后见人情。
簿领乃俗士，清谈信古风。吾观苏令绰，朱墨一何工。
骠骑非无势，少卿终不去。世道剧颓波，我心如砥柱。
贾生明王道，卫绾工车戏。同遇汉文时，何人居贵位。
万里长城坏，荒营野草秋。秣陵多士女，犹唱白符鸠。
江海多豪气，朝廷有直声。何言马蹄下，一旦是佳城。
昔别矜年少，今悲丧国华。远来同社燕，不见早梅花。
京兆归何处，章台空暮尘。可怜鸾镜下，哭杀画眉人。
高樯起行色，促柱动离声。欲问江深浅，应如远别情。
昔为瑶池侣，飞舞集蓬莱。今作江汉别，风雪一徘徊。
嘶马立未还，行舟路将转。江头暝色深，挥袖依稀见。
离席一挥杯，别愁今尚醉。迟迟有情处，却恨江帆驶。
梦觉疑连榻，舟行忽千里。不见黄鹤楼，寒沙雪相似。
尚有竹间路，永无綦下尘。一闻流水曲，重忆餐霞人。
三载为吴郡，临岐祖帐开。虽非谢桀黠，且为一裴回。
流水阊门外，秋风吹柳条。从来送客处，今日自魂销。
秋水清无力，寒山暮多思。官闲不计程，遍上南朝寺。
世路山河险，君门烟雾深。年年上高处，未省不伤心。
年方伯玉早，恨比四愁多。会待休车骑，相随出W罗。
九陌祥烟合，千春瑞月明。宫花将苑柳，先发凤凰城。
玉帛殊方至，歌钟比屋闻。华夷今一贯，同贺圣朝君。
袅袅城边柳，青青陌上桑。提笼忘采叶，昨夜梦渔阳。
家寄征河岸，征人几岁游。不如潮水信，每日到沙头。
乘晓南湖去，参差叠浪横。前洲在何处，霜里雁嘤嘤。
圣德超千古，皇威静四方。苍生今息战，无事觉时良。
行到黄云陇，唯闻羌戍鼙。不如山下水，犹得任东西。
紫禁香如雾，青天月似霜。云韶何处奏，只是在朝阳。
仙娥今下嫁，骄子自同和。剑戟归田尽，牛羊绕塞多。
石室寒飙骛，孙枝雅器裁。坐来山水操，弦断吊遗埃。
芍药斩新栽，当庭数朵开。东风与拘束，留待细君来。
劝僧一杯酒，共看青青山。酣然万象灭，不动心印闲。
燕相谋在兹，积金黄巍巍。上者欲何颜，使我千载悲。
去年无花看，今年未看花。更闻飘落尽，走马向谁家。
掩抑中天意，凄怆触笼音。惊晓一闻处，伤春千里心。
新浴振轻衣，满堂寒月色。主人有美酒，况是曾相识。
三五穷荒月，还应照北堂。回身向暗卧，不忍见圆光。
马嘶白日暮，剑鸣秋气来。我心浩无际，河上空徘徊。
即雠终自翦，覆国岂为雄。假号孤城里，何殊在甬东。
祀夏功何薄，尊周义不成。凄凉庾信赋，千载共伤情。
愁云重拂地，飞雪乱遥程。莫虑前山暗，归人正眼明。
天子收郡印，京兆责狱囚。狂兄与狂弟，不解对花愁。
朱邑何为者，桐乡有古祠。我心常所慕，二郡老人知。
栖栖复汲汲，忽觉年四十。今朝满衣泪，不是伤春泣。
泪墨洒为书，将寄万里亲。书去魂亦去，兀然空一身。
试妾与君泪，两处滴池水。看取芙蓉花，今年为谁死。
妾恨比斑竹，下盘烦冤根。有笋未出土，中已含泪痕。
河边织女星，河畔牵牛郎。未得渡清浅，相对遥相望。
欲别牵郎衣，郎今到何处。不恨归来迟，莫向临邛去。
莲叶未开时，苦心终日卷。春水徒荡漾，荷花未开展。
有鸟东西来，哀鸣过我前。愿飞浮云外，饮啄见青天。
楚血未干衣，荆虹尚埋辉。痛玉不痛身，抱璞求所归。
萱草生堂阶，游子行天涯。慈亲倚堂门，不见萱草花。
一夕九起嗟，梦短不到家。两度长安陌，空将泪见花。
独访千里信，回临千里河。家在吴楚乡，泪寄东南波。
边地春不足，十里见一花。及时须遨游，日暮饶风沙。
三年此村落，春色入心悲。料得一孀妇，经时独泪垂。
扬帆过彭泽，舟人讶叹息。不见种柳人，霜风空寂历。
楚水结冰薄，楚云为雨微。野梅参差发，旅榜逍遥归。
师住青山寺，清华常绕身。虽然到城郭，衣上不栖尘。
青山临黄河，下有长安道。世上名利人，相逢不知老。
刚有下水船，白日留不得。老人独自归，苦泪满眼黑。
朝见一片云，暮成千里雨。凄清湿高枝，散漫沾荒土。
昨夜一霎雨，天意苏群物。何物最先知，虚庭草争出。
清净当深处，虚明向远开。卷帘无俗客，应只见云来。
自爱新梅好，行寻一径斜。不教人扫石，恐损落来花。
紫芽连白蕊，初向岭头生。自看家人摘，寻常触露行。
渌酒白螺杯，随流去复回。似知人把处，各向面前来。
垒石盘空远，层层势不危。不知行几匝，得到上头时。
春坞桃花发，多将野客游。日西殊未散，看望酒缸头。
独入千竿里，缘岩踏石层。笋头齐欲出，更不许人登。
台上绿萝春，闲登不待人。每当休暇日，著履戴纱巾。
曲沼春流满，新蒲映野鹅。闲斋朝饭后，拄杖绕行多。
月出深峰里，清凉夜亦寒。每嫌西落疾，不得到明看。
山城无别味，药草兼鱼果。时到绣衣人，同来石上坐。
憔悴远归客，殷勤欲别杯。九星坛下路，几日见重来。
松暗水涓涓，夜凉人未眠。西峰月犹在，遥忆草堂前。
独在西峰顶，年年闭石房。定中无弟子，人到为焚香。
山中春已晚，处处见花稀。明日来应尽，林间宿不归。
日早欲参禅，竟无相识缘。道场今独到，惆怅影堂前。
行到泾州塞，唯闻羌戍鼙。道边古双堠，犹记向安西。
漠漠野田草，草中牛羊道。古墓无子孙，白杨不得老。
可怜岸边树，红蕊发青条。东风吹渡水，冲着木兰桡。
离灯及晨辉，行人起复思。出门两相顾，青山路逶迤。
何处堪惆怅，情亲不得亲。兴宁楼上月，辜负酒家春。
仙宫云箔卷，露出玉帘钩。清光无所赠，相忆凤凰楼。
人生都几日，一半是离忧。但有尊中物，从他万事休。
爱酒如偷蜜，憎醒似见刀。君为Lf主，酒醴莫辞劳。
泉溜潜幽咽，琴鸣乍往还。长风翦不断，还在树枝间。
昨夜村饮归，健倒三四五。摩挲青莓苔，莫嗔惊著汝。
竹下青莎中，细长三四片。主人虽不归，长见主人面。
自顾拨不转，何敢当主人。竹弟有清风，可以娱嘉宾。
竹弟谢石兄，清风非所任。随分有萧瑟，实无坚重心。
竹弟虽让客，不敢当客恩。自惭埋没久，满面苍苔痕。
遍索天地间，彼此最痴癖。主人幸未来，与君为莫逆。
兰兰是小草，不怕郎君骂。愿得随君行，暂到嵩山下。
粉末为四体，春风为生涯。愿得纷飞去，与君为眼花。
君是轻薄子，莫窥君子肠。且须看雀儿，雀儿衔尔将。
昨夜霜月明，果有清音生。便欲走相和，愁闻寒玉声。
袅袅沉水烟，乌啼夜阑景。曲沼芙蓉波，腰围白玉冷。
龙脊贴连钱，银蹄白踏烟。无人织锦]，谁为铸金鞭。
虫响灯光薄，宵寒药气浓。君怜垂翅客，辛苦尚相从。
巨鼻宜山褐，庞眉入苦吟。非君唱乐府，谁识怨秋深。
行尽柳烟下，马蹄白翩翩。恐随行处尽，何忍重扬鞭。
园中莫种树，种树四时愁。独睡南床月，今秋似去秋。
藕花凉露湿，花缺藕根涩。飞下雌鸳鸯，塘水声溘溘。
驱马出门意，牢落长安心。两事谁向道，自作秋风吟。
不见山巅树，摧杌下为薪。日睹井中泥，上出作埃尘。
情知一丘趣，不谢千里印。倚剑登高台，悠悠送春目。
尽欲调太羹，自古无好手。所以山中人，兀兀但饮酒。
白虹千里气，血颈一剑义。报恩不到头，徒作轻生士。
渴饮颍水流，饿喘吴门月。黄金如可种，我力终不竭。
文王久不出，贤士如土贱。妻孥从饿死，敢爱黄金篆。
碣石何青青，挽我双眼睛。爱尔多古峭，不到人间行。
寒衣草木皮，饥饭葵藿根。不为孟夫子，岂识市井门。
一条古时水，向我手心流。临行泻赠君，勿薄细碎仇。
雪打杉松残，补书书不完。懒学渭上翁，辛苦把钓竿。
富贵年皆长，风尘旧转稀。白头方见绝，遥为一沾衣。
檐碍修鳞亚，霜侵簇翠黄。唯馀入琴韵，终待舜弦张。
悠悠洛阳梦，郁郁灞陵树。落日正西归，逢君又东去。
元伯来相葬，山涛誓抚孤。不知他日事，兼得似君无。
内外都无隔，帷屏不复张。夜眠兼客坐，同在火炉床。
良夕背灯坐，方成合衣寝。酒醉夜未阑，几回颠倒枕。
竹簟衬重茵，未忍都令卷。忆昨初来日，看君自施展。
被色空成象，观空色异真。自悲人是假，那复假为人。
一日今年始，一年前事空。凄凉百年事，应与一年同。
平生本多思，况复老逢春。今日梅花下，他乡值故人。
望远音书绝，临川意绪长。殷勤眼前水，千里到河阳。
隔是身如梦，频来不为名。怜君近南住，时得到山行。
世累为身累，闲忙不自由。殷勤辋川水，何事出山流。
为结区中累，因辞洞里花。还来旧城郭，烟火万人家。
倦寝数残更，孤灯暗又明。竹梢馀雨重，时复拂帘惊。
多病苦虚羸，晴明强展眉。读书心绪少，闲卧日长时。
麋入神羊队，鸟惊海鹭眠。仍教百馀日，迎送直厅前。
寥落古行宫，宫花寂寞红。白头宫女在，闲坐说玄宗。
秋风方索漠，霜貌足暌携。今日骑骢马，街中醉蹋泥。
遣闷多凭酒，公心只仰胡。挺身唯直指，无意独欺愚。
闻君新酒熟，况值菊花秋。莫怪平生志，图销尽日愁。
顺俗唯团转，居中莫动摇。爱君心不恻，犹讶火长烧。
尔是无心水，东流有恨无。我心无说处，也共尔何殊。
五上两漫天，因师忏业缘。漫天无尽日，浮世有穷年。
天上无穷路，生期七十间。那堪九年内，五度百牢关。
君念世上川，嗟予老瘴天。那堪十日内，又长白头年。
筑城安敢烦，愿听丁一言。请筑鸿胪寺，兼愁虏出关。
重叠鱼中素，幽缄手自开。斜红馀泪迹，知著脸边来。
桃花浅深处，似匀深浅妆。春风助肠断，吹落白衣裳。
远路事无限，相逢唯一言。月色照荣辱，长安千万门。
露簟色似玉，风幌影如波。坐愁树叶落，中庭明月多。
井梧凉叶动，邻杵秋声发。独向檐下眠，觉来半床月。
门严九重静，窗幽一室闲。好是修心处，何必在深山。
南窗背灯坐，风霰暗纷纷。寂寞深村夜，残雁雪中闻。
檐间清风簟，松下明月杯。幽意正如此，况乃故人来。
悄悄壁下床，纱笼耿残烛。夜半独眠觉，疑在僧房宿。
江城寒角动，沙洲夕鸟还。独在高亭上，西南望远山。
独到山下宿，静向月中行。何处水边碓，夜舂云母声。
置琴曲几上，慵坐但含情。何烦故挥弄，风弦自有声。
人各有所好，物固无常宜。谁谓尔能舞，不如闲立时。
风翻朱里幕，雨冷通中枕。耿耿背斜灯，秋床一人寝。
山川函谷路，尘土游子颜。萧条去国意，秋风生故关。
皎皎青铜镜，斑斑白丝鬓。岂复更藏年，实年君不信。
早蛩啼复歇，残灯灭又明。隔窗知夜雨，芭蕉先有声。
叶声落如雨，月色白似霜。夜深方独卧，谁为拂尘床。
漠漠秋云起，稍稍夜寒生。但觉衣裳湿，无点亦无声。
江人授衣晚，十月始闻砧。一夕高楼月，万里故园心。
经窗灯焰短，僧炉火气深。索落庐山夜，风雪宿东林。
已讶衾枕冷，复见窗户明。夜深知雪重，时闻折竹声。
乡路音信断，山城日月迟。欲知州近远，阶前摘荔枝。
一为趋走吏，尘土不开颜。孤负平生眼，今朝始见山。
百年愁里过，万感醉中来。惆怅城西别，愁眉两不开。
白社羁游伴，青门远别离。浮名相引住，归路不同归。
艳质无由见，寒衾不可亲。何堪最长夜，俱作独眠人。
清风吹枕席，白露湿衣裳。好是相亲夜，漏迟天气凉。
久为劳生事，不学摄生道。年少已多病，此身岂堪老。
自嗟名利客，扰扰在人间。何事长淮水，东流亦不闲。
夜半樟亭驿，愁人起望乡。月明何所见，潮水白茫茫。
碧落留云住，青冥放鹤还。银台向南路，从此到人间。
昔日愁头白，谁知未白衰。眼看应落尽，无可变成丝。
悄悄禁门闭，夜深无月明。西窗独暗坐，满耳新蛩声。
渺渺江陵道，相思远不知。近来文卷里，半是忆君诗。
抱枕无言语，空房独悄然。谁知尽日卧，非病亦非眠。
绝弦与断丝，犹有却续时。唯有衷肠断，应无续得期。
似玉童颜尽，如霜病鬓新。莫惊身顿老，心更老于身。
门闭仍逢雪，厨寒未起烟。贫家重寥落，半为日高眠。
雪散因和气，冰开得暖光。春销不得处，唯有鬓边霜。
萧散弓惊雁，分飞剑化龙。悠悠天地内，不死会相逢。
湿屈青条折，寒飘黄叶多。不知秋雨意，更遣欲如何。
岁时销旅貌，风景触乡愁。牢落江湖意，新年上庾楼。
弄日临溪坐，寻花绕寺行。时时闻鸟语，处处是泉声。
火宅煎熬地，霜松摧折身。因知群动内，易死不过人。
绿蚁新醅酒，红泥小火垆。晚来天欲雪，能饮一杯无。
临风杪秋树，对酒长年人。醉貌如霜叶，虽红不是春。
我抱栖云志，君怀济世才。常吟反招隐，那得入山来。
冷碧新秋水，残红半破莲。从来寥落意，不似此池边。
万里路长在，六年身始归。所经多旧馆，大半主人非。
岁丰仍节俭，时泰更销兵。圣念长如此，何忧不太平。
湛露浮尧酒，薰风起舜歌。愿同尧舜意，所乐在人和。
朝憎莺百啭，夜妒燕双栖。不惯经春别，谁知到晓啼。
南浦凄凄别，西风袅袅秋。一看肠一断，好去莫回头。
吟咏霜毛句，闲尝雪水茶。城中展眉处，只是有元家。
霜菊花萎日，风梧叶碎时。怪来秋思苦，缘咏秘书诗。
半朽临风树，多情立马人。开元一株柳，长庆二年春。
南陌伤心别，东风满把春。莫欺杨柳弱，劝酒胜于人。
夺宠心那惯，寻思倚殿门。不知移旧爱，何处作新恩。
焰短寒缸尽，声长晓漏迟。年衰自无睡，不是守三尸。
亲故寻回驾，妻孥未出关。凤凰池上月，送我过商山。
坐酌泠泠水，看煎瑟瑟尘。无由持一碗，寄与爱茶人。
云雨三年别，风波万里行。愁来正萧索，况见古人名。
城上冬冬鼓，朝衙复晚衙。为君慵不出，落尽绕城花。
郭外迎人月，湖边醒酒风。谁留使君饮，红烛在舟中。
遥羡青云里，祥鸾正引雏。自怜沧海伴，老蚌不生珠。
罗敷敛双袂，樊姬献一杯。不见舒员外，秋菊为谁开。
东宫白庶子，南寺远禅师。何处遥相见，心无一事时。
荤膻停夜食，吟咏散秋怀。笑问东林老，诗应不破斋。
朱栏映晚树，金魄落秋池。还似钱唐夜，西楼月出时。
上马行数里，逢花倾一杯。更无停泊处，还是觅君来。
野径行无伴，僧房宿有期。涂山来去熟，唯是马蹄知。
久别偶相逢，俱疑是梦中。即今欢乐事，放\又成空。
翠黛眉低敛，红珠泪暗销。从来恨人意，不省似今朝。
池晚莲芳谢，窗秋竹意深。更无人作伴，唯对一张琴。
欢爱今何在，悲啼亦是空。同为一夜梦，共过十年中。
清紧如敲玉，深圆似转簧。一声肠一断，能有几多肠。
半日停车马，何人在白家。殷勤萧庶子，爱酒不嫌茶。
老去唯耽酒，春来不著家。去年来校晚，不见洛阳花。
朝荣殊可惜，暮落实堪嗟。若向花中比，犹应胜眼花。
同岁崔何在，同年杜又无。应无藏避处，只有且欢娱。
尊里看无色，杯中动有光。自君抛我去，此物共谁尝。
世上强欺弱，人间醉胜醒。自君抛我去，此语更谁听。
渐老只谋欢，虽贫不要官。唯求造化力，试为驻春看。
郡守轻诗客，乡人薄钓翁。解怜徐处士，唯有李郎中。
朝梳一把白，夜泪千滴雨。可耻垂拱时，老作在家女。
都无看花意，偶到树边来。可怜枝上色，一一为愁开。
风鸣云外钟，鹤宿千年松。相思杳不见，月出山重重。
苏武节旄尽，李陵音信稀。梅当陇上发，人向陇头归。
茫茫死复生，惟有古时城。夜半无鸟雀，花枝当月明。
贤人处霄汉，荒泽自耕耘。陇首降时雨，雷声出夏云。
兹晨戒流火，商飙早已惊。云天收夏色，木叶动秋声。
风艳霏霏去，羁人处处游。明年纵相见，不在此枝头。
岂是昧容华，岂不知机织。自是生寒门，良媒不相识。
累年无的信，每夜梦边城。袖掩千行泪，书封一尺情。
自到西川住，唯君别有情。常逢对门远，又隔一重城。
艰难别离久，中外往还深。已改当时法，空馀旧日心。
文字元无底，功夫转到难。苦心三百首，暂请侍郎看。
万古汨罗深，骚人道不沉。明明唐日月，应见楚臣心。
星落少微宫，高人入古风。几年才子泪，并写五言中。
清气宿我心，结为清泠音。一夜吟不足，君来相和吟。
敢竞桃李色，自呈刀尺功。蝶犹迷剪翠，人岂辨裁红。
野酌乱无巡，送君兼送春。明年春色至，莫作未归人。
自君之出矣，宝镜为谁明。思君如陇水，长闻呜咽声。
春禽犹竞啭，夏木忽交阴。稍觉秋山远，俄惊冬霰深。
四溟杯渌醑，五岳髻青螺。挥汗曾成雨，画地亦成河。
蚊眉自可托，蜗角岂劳争。欲效丝毫力，谁知蝼蚁诚。
八树拂丹霄，四时青不凋。秋风何处起，先袅最长条。
夹岸复连沙，枝枝摇浪花。月明浑似雪，无处认渔家。
袅袅古堤边，青青一树烟。若为丝不断，留取系郎船。
绮霞明赤岸，锦缆绕丹枝。楚客正愁绝，西风且莫吹。
游丝何所似，应最似春心。一向风前乱，千条不可寻。
无风才到地，有风还满空。缘渠偏似雪，莫近鬓毛生。
花阑莺亦懒，不语似含情。何言百啭舌，唯馀一两声。
一声清溽暑，几处促流年。志士心偏苦，初闻独泫然。
雨绝苍苔地，月斜青草阶。蛩鸣谁不怨，况是正离怀。
枫岸月斜明，猿啼旅梦惊。愁多肠易断，不待第三声。
那言柳乱垂，尽日任风吹。欲识千条恨，和烟折一枝。
倾心曾向日，在手幸摇风。羡尔逢提握，知名自谢公。
幽深红叶寺，清净白毫僧。古殿长鸣磬，低头礼昼灯。
雄名垂竹帛，荒陵压阡陌。终古更何闻，悲风入松柏。
四海兵初偃，平津阁正开。谁知大炉火，还有不然灰。
一株新柳色，十里断孤城。为近东西路，长悬离别情。
停桡横水中，举目孤烟外。借问吴溪人，谁家有山卖。
松下问童子，言师采药去。只在此山中，云深不知处。
香炉一峰绝，顶在寺门前。尽是玲珑石，时生旦暮烟。
哀怨杨叛儿，骀荡郎知否。香死博山炉，烟生白门柳。
乱雪从教舞，回风任听吹。春寒能作底，已被柳条欺。
寒空五老雪，斜月九江云。钟声知何处，苍苍树里闻。
银地秋月色，石梁夜溪声。谁知屐齿尽，为破烟苔行。
不挂丝纩衣，归向寒岩栖。寒岩风雪夜，又过岩前溪。
家寄茅洞中，身游越城下。宁知许长史，不忆陈司马。
武夷无上路，毛径不通风。欲共麻姑住，仙城半在空。
传闻废淫祀，万里静山陂。欲慰灵均恨，先烧靳尚祠。
远羡五云路，逶迤千骑回。遗簪唯一去，贵赏不重来。
不道沙堤尽，犹欺石栈顽。寄言飞白雪，休去打青山。
倒打钱塘郭，长驱白浪花。吞吴休得也，输却五千家。
生事同漂梗，机心在野船。如何临逝水，白发未忘筌。
登岩背山河，立石秋风里。隐见浙江涛，一尺东沟水。
青山旧路在，白首醉还乡。试到第三桥，便入千顷花。
蕴玉抱清辉，闲庭日潇洒。块然天地间，自是孤生者。
流水音长在，青霞意不传。独悲形解后，谁听广陵弦。
清景持芳菊，凉天倚茂松。名山何必去，此地有群峰。
赋感邻人笛，诗留夫子墙。延年如有作，应不用山王。
松倚苍崖老，兰临碧洞衰。不劳邻舍笛，吹起旧时悲。
偶来冠盖里，愧是旧三公。自喜无兵术，轻裘上s宫。
雪覆寒溪竹，风卷野田蓬。四望无行迹，谁怜孤老翁。
冬逐更筹尽，春随斗柄回。寒暄一夜隔，客鬓两年催。
昔日征黄绮，余惭在凤池。今来招隐士，恨不见琼枝。
世上文章士，谁为第一人。老生夸隐拙，时辈毁尖新。
已被月知处，斩新风到来。无人伴幽境，多取木兰栽。
怪得北风急，前庭如月辉。天人宁许巧，剪水作花飞。
落日早蝉急，客心闻更愁。一声来枕上，梦里故园秋。
连骑出都门，秋蝉噪高柳。落日辞故人，自醉不关酒。
初映钩如线，终衔镜似钩。远澄秋水色，高倚晓河流。
激曲萦飞箭，浮沟泛满卮。将来山太守，早向习家池。
不资冬日秀，为作暑天寒。先植诚非凤，来翔定是鸾。
雨合飞危砌，天开卷晓窗。齐平联郭柳，带绕抱城江。
夹岸凝清素，交枝漾浅沦。味调方荐实，腊近又先春。
喷日舒红景，通蹊茂绿阴。终期王母摘，不羡武陵深。
疏凿徒为巧，圆洼自可澄。倒花纷错秀，鉴月静涵冰。
顾渚吴商绝，蒙山蜀信稀。千丛因此始，含露紫英肥。
绠汲岂无井，颠崖贵非浚。愿洒尘垢馀，一雨根茎润。
穷阴初莽苍，离思渐氛氲。残雪午桥岸，斜阳伊水滨。
且攀隋宫柳，莫忆江南春。师有怀乡志，未为无事人。
上阳宫里女，玉色楚人多。西信无因得，东游奈乐何。
曾答雁门偈，为怜同社人。多惭惠休句，偕得此阳春。
窈窕垂涧萝，蒙茸黄葛花。鸳鸯怜碧水，照影舞金沙。
魂梦天南垂，宿昔万里道。池台花气深，到处生春草。
天地一身在，头颅五十过。流年消壮志，空使泪成河。
树拥溪边阁，山浮雨后岚。白头归未得，梦里望江南。
越女收龙眼，蛮儿拾象牙。长安千万里，走马送谁家。
去岁干戈险，今年蝗旱忧。关西归战马，海内卖耕牛。
骚灵不可见，楚些竟谁闻。欲采O花去，沧州隔暮云。
威名垂万古，勇力冠当时。回首三分国，何人赋黍离。
暝色护楼台，阴云昼未开。一尘无处著，花雨遍苍苔。
高堂流月明，万籁不到耳。一听清心魂，飞絮春纷起。
晚市人烟合，归帆带夕阳。栖迟未归客，犹著锦衣裳。
卧病茅窗下，惊闻两月过。兴来聊赋咏，清婉逼阴何。
窗户尽萧森，空阶凝碧阴。不缘冰雪里，为识岁寒心。
落尽万株红，无人解系风。今朝芳径里，惆怅锦机空。
夜行无月时，古路多荒榛。山鬼遥把火，自照不照人。
歌者歌未绝，愁人愁转增。空把琅\枝，强挑无心灯。
可怜江北女，惯唱江南曲。摇荡木兰舟，双凫不成浴。
幼女才六岁，未知巧与拙。向夜在堂前，学人拜新月。
买地不惜钱，为多芳桂丛。所期在清凉，坐起闻香风。
行逢葛溪水，不见葛仙人。空抛青竹杖，咒作葛陂神。
万籁不在耳，寂寥心境清。无妨数茎竹，时有萧萧声。
湘水终日流，湘妃昔时哭。美色已成尘，泪痕犹在竹。
夜吟秋山上，袅袅秋风归。月色清且冷，桂香落人衣。
三复招隐吟，不知寒夜深。看看西来月，移到青天心。
万古湘江竹，无穷奈怨何。年年长春笋，只是泪痕多。
世事知难了，应须问苦空。羞将看花眼，来入梵王宫。
乞巧望星河，双双并绮罗。不嫌针眼小，只道月明多。
乌鹊语千回，黄昏不见来。漫教脂粉匣，闭了又重开。
香销连理带，尘覆合欢杯。懒卧相思枕，愁吟夜起来。
笑向卿卿道，耽书夜夜多。出来看玉兔，又欲过银河。
一种貌如仙，人情要自偏。罗敷有底好，最得使君怜。
自喜寻幽夜，新当及第年。还将天上桂，来访月中仙。
敢嗟君不怜，自是命不谐。著破三条裙，却还双股钗。
感郎双条脱，新破八幅绡。不惜榆荚钱，买人金步摇。
窗牖月色多，坐卧禅心静。青鬼来试人，夜深弄灯影。
家在洞水西，身作兰渚客。天昼无纤云，独坐空江碧。
古仙炼丹处，不测何岁年。至今空宅基，时有五色烟。
十访九不见，甚于菖蒲花。可怜云中月，今夜堕我家。
豁开青冥颠，写出万丈泉。如裁一条素，白日悬秋天。
丹砂画顽石，黄金横一尺。人世较短长，仙家爱平直。
夜深秋洞里，风雨报龙归。何事触人睡，不教胡蝶飞。
茶为涤烦子，酒为忘忧君。锄药顾老叟，焚香呼小青。
我住浙江西，君去浙江东。日日心来往，不畏浙江风。
醉与江涛别，江涛惜我游。他年婚嫁了，终老此江头。
疏散永无事，不眠常夜分。月中松露滴，风引鹤同闻。
年年到此日，沥酒拜街中。万户千门看，无人不送穷。
年长归何处，青山未有家。赏春无酒饮，多看寺中花。
献寿人皆庆，南山复北堂。从今千万日，此日又初长。
访师师不遇，礼佛佛无言。依旧将烦恼，黄昏入宅门。
黄金色未足，摘取且尝新。若待重阳日，何曾异众人。
卧来扶不起，唯向主人嘶。惆怅东郊道，秋来雨作泥。
荒田一片石，文字满青苔。不是逢闲客，何人肯读来。
明明复夜夜，胡子即成翁。唯是真知性，不来生灭中。
路行三蜀尽，身及一阳生。赖有残灯火，相依坐到明。
社后辞巢燕，霜前别蒂蓬。愿为蝴蝶梦，飞去觅关中。
长安东门别，立马生白发。霁后轩盖繁，南山瑞烟发。
驿骑难随伴，寻山半忆君。苍崖残月路，犹数过溪云。
十夜郡城宿，苦吟身未闲。那堪西郭别，雪路问青山。
海上清光发，边营照转凄。深闺此宵梦，带月过辽西。
纤手折芙蕖，花洒罗衫湿。女伴唤回船，前溪风浪急。
旅雁迎风度，阶翻月露华。砧声鸣夜永，江上几多家。
登楼一南望，淮树楚山连。见雁无书寄，归吴定此年。
东阳宾礼重，高馆望行期。埽簟因松叶，d瓜使竹枝。
玉管朝朝弄，清歌日日新。折花当驿路，寄与陇头人。
晚日催弦管，春风入绮罗。杏花如有意，偏落舞衫多。
万里春应尽，三江雁亦稀。连天汉水广，孤客未言归。
入夜秋砧动，千声起四邻。不缘楼上月，应为陇头人。
杨柳千寻色，桃花一苑芳。风吹入帘里，唯有惹衣香。
风劲角弓鸣，将军猎渭城。草枯鹰眼疾，雪尽马蹄轻。
飞丝惹绿尘，软叶对孤轮。今朝入园去，物色强著人。
故国三千里，深宫二十年。一声河满子，双泪落君前。
自倚能歌日，先皇掌上怜。新声何处唱，肠断李延年。
南风吹五两，日暮竟陵城。肠断巴江月，夜蝉何处声。
南檐架短廊，沙路白茫茫。尽日不归处，一庭栀子香。
车轮不可遮，马足不可绊。长怨十字街，使郎心四散。
青青树中草，托根非不危。草生树却死，荣枯君可知。
七里垂钓叟，还傍钓台居。莫恨无名姓，严陵不卖鱼。
窗中独自起，帘外独自行。愁见蜘蛛织，寻思直到明。
轻车何草草，独唱后庭花。玉座谁为主，徒悲张丽华。
侬居石城下，郎到石城游。自郎石城出，长在石城头。
大堤花月夜，长江春水流。东风正上信，春夜特来游。
自君之出矣，万物看成古。千寻葶苈枝，急奈长长苦。
行吟洞庭句，不见洞庭人。尽日碧江梦，江南红树春。
高斋长对酒，下客亦沾鱼。不为江南去，还来郡北居。
碧落新楼迥，清池古树闲。先贤尽为宰，空看县南山。
坐见三生事，宗传一衲来。已知无法说，心向定中灰。
河洛多尘事，江山半旧游。春风故人夜，又醉白O洲。
碧树吴洲远，青山震泽深。无人踪范蠡，烟水暮沈沈。
三十未封侯，颠狂遍九州。平生镆铘剑，不报小人雠。
高才何必贵，下位不妨贤。孟简虽持节，襄阳属浩然。
首阳山下路，孤竹节长存。为问无心草，如何庇本根。
寒叶坠清霜，空帘著烬香。生前既无事，何事更悲伤。
苏武节旌尽，李陵音信稀。花当陇上发，人向陇头归。
岁律行将变，君恩竟未回。门前即潮水，朝去暮常来。
千里隔烟波，孤舟宿何处。遥思耿不眠，淮南夜风雨。
偶出送山客，不知游梵宫。秋光古松下，谁伴一仙翁。
秋树却逢暖，未凋能几时。何须尚松桂，摇动暂青枝。
夜情河耿耿，春恨草绵绵。唯有嫦娥月，从今照墓田。
红烛剪还明，绿尊添又满。不愁前路长，只畏今宵短。
循涯不知浅，见底似非深。永日无波浪，澄澄照我心。
日下夕阴长，前山凝积翠。白鸟一行飞，联联粉书字。
只谓一苍翠，不知犹数重。晚来云映处，更见两三峰。
好觅凌霜质，仍须带雨栽。须知剖竹日，便是看松来。
一览断金集，再悲埋玉人。牙弦千古绝，珠泪万行新。
马识青山路，人随白浪船。别君犹有泪，学道谩经年。
堂闭仙人影，空坛月露初。闲听道家子，盥漱读灵书。
满酌劝童仆，好随郎马蹄。春风慎行李，莫上白铜L。
闲携九日酒，共到百花亭。醉里求诗境，回看岛屿青。
云从高处望，琴爱静时弹。正去重阳近，吟秋意未阑。
此去非关兴，君行不当游。无因两处马，共饮一溪流。
已作亭下别，未忘灯下情。吟多欲就枕，更漏转分明。
兔边分玉树，龙底耀铜仪。会当同鼓吹，不复问官私。
虽匪囊中物，何坚不可钻。一朝操政柄，定使冠三端。
尔幸无羸角，何用触吾藩。若是升堂者，还应自得门。
贫女貌非丑，要须缘嫁迟。还似求名客，无媒不及时。
日过千万家，一家非所依。不及行尘影，犹随马蹄归。
吟想旧经过，花时奈远何。别来长似见，春梦入关多。
山月吟声苦，春风引思长。无由及尘土，犹带杏花香。
夜雨空馆静，幽人起裴回。长安醉眠客，岂知新雁来。
百鸟有啼时，子规声不歇。春寒四邻静，独叫三更月。
山寺秋时后，僧家夏满时。清凉多古迹，几处有新诗。
客泪如危叶，长悬零落心。况是悲秋日，临风制不禁。
别远心更苦，遥将目送君。光华不可见，孤鹤没秋云。
靡草似客心，年年亦先死。无由伴花落，暂得因风起。
古木闽州道，驱羸落照间。投村碍野水，问店隔荒山。
香荷疑散麝，风铎似调琴。不觉清凉晚，归人满柳阴。
鸳鸯离别伤，人意似鸳鸯。试取鸳鸯看，多应断寸肠。
楼倚霜树外，镜天无一毫。南山与秋色，气势两相高。
窗外正风雪，拥炉开酒缸。何如钓船雨，篷底睡秋江。
秋醪雨中熟，寒斋落叶中。幽人本多睡，更酌一樽空。
细算人生事，彭殇共一筹。与愁争底事，要尔作戈矛。
安邑南门外，谁家板筑高。奉诚园里地，墙缺见蓬蒿。
含烟一株柳，拂地摇风久。佳人不忍折，怅望回纤手。
陶菊手自种，楚兰心有期。遥知渡江日，正是撷芳时。
篱东菊径深，折得自孤吟。雨中衣半湿，拥鼻自知心。
竹浊蟠小径，屈折斗蛇来。三年得归去，知绕几千回。
暮景千山雪，春寒百尺楼。独登还独下，谁会我悠悠。
雨滴珠玑碎，苔生紫翠重。故关何日到，且看小三峰。
贾傅松醪酒，秋来美更香。怜君片云思，一去绕潇湘。
邮亭寄人世，人世寄邮亭。何如自筹度，鸿路有冥冥。
只影随惊雁，单栖锁画笼。向春罗袖薄，谁念舞台风。
金镊洗霜鬓，银觥敌露桃。醉头扶不起，三丈日还高。
好鸟疑敲磬，风蝉认轧筝。修篁与嘉树，偏倚半岩生。
凿破苍苔地，偷他一片天。白云生镜里，明月落阶前。
云阔烟深树，江澄水浴秋。美人何处在，明月万山头。
终日求人卜，回回道好音。那时离别后，入梦到如今。
旧事参差梦，新程逦迤秋。故人如见忆，时到寺东楼。
稚子牵衣问，归来何太迟。共谁争岁月，赢得鬓边丝。
道泰时还泰，时来命不来。何当离城市，高卧博山隈。
瑶池罢游宴，良乐委尘沙。遭遇不遭遇，盐车与鼓车。
独酌芳春酒，登楼已半醺。谁惊一行雁，冲断过江云。
荆州一万里，不如蒯易度。仰首望飞鸣，伊人何异趣。
三日去还住，一生焉再游。含情碧溪水，重上粲公楼。
萧萧凌雪霜，浓翠异三湘。疏影月移壁，寒声风满堂。
前山风雨凉，歇马坐垂杨。何处芙蓉落，南渠秋水香。
新秋弦管清，时转遏云声。曲尽不知处，月高风满城。
赤城云雪深，山客负归心。昨夜西斋宿，月明琪树阴。
云月有归处，故山清洛南。如何一花发，春梦遍江潭。
夜战桑干北，秦兵半不归。朝来有乡信，犹自寄征衣。
野寺薜萝晚，官渠杨柳春。归心已无限，更送洞庭人。
剑外从军远，无家与寄衣。散关三尺雪，回梦旧鸳机。
向晚意不适，驱车登古原。夕阳无限好，只是近黄昏。
巴江可惜柳，柳色绿侵江。好向金銮殿，移阴入绮窗。
城头叠鼓声，城下暮江清。欲问渔阳掺，时无祢正平。
定定住天涯，依依向物华。寒梅最堪恨，常作去年花。
沈约怜何逊，延年毁谢庄。清新俱有得，名誉底相伤。
雾夕咏芙蕖，何郎得意初。此时谁最赏，沈范两尚书。
无奈巴南柳，千条傍吹台。更将黄映白，拟作杏花媒。
乐府闻桃叶，人前道得无。劝君书小字，慎莫唤官奴。
撩钗盘孔雀，恼带拂鸳鸯。罗荐谁教近，斋时锁洞房。
昨夜双钩败，今朝百草输。关西狂小吏，惟喝绕床卢。
下马捧椒浆，迎神白玉堂。如何铁如意，独自与姚苌。
珠实虽先熟，琼莩纵早开。流莺犹故在，争得讳含来。
众果莫相诮，天生名品高。何因古乐府，惟有郑樱桃。
尝闻宓妃袜，渡水欲生尘。好借常娥著，清秋踏月轮。
道却横波字，人前莫谩羞。只应同楚水，长短入淮流。
春日在天涯，天涯日又斜。莺啼如有泪，为湿最高花。
风露澹清晨，帘间独起人。莺花啼又笑，毕竟是谁春。
帷飘白玉堂，簟卷碧牙床。楚女当时意，萧萧发彩凉。
遏云歌响清，回雪舞腰轻。只要君流眄，君倾国自倾。
朱实鸟含尽，青楼人未归。南园无限树，独自叶如帏。
陶令弃官后，仰眠书屋中。谁将五斗米，拟换北窗风。
帘垂幕半卷，枕冷被仍香。如何为相忆，魂梦过潇湘。
滞雨长安夜，残灯独客愁。故乡云水地，归梦不宜秋。
初随林霭动，稍共夜凉分。窗迥侵灯冷，庭虚近水闻。
花将人共笑，篱外露繁枝。宋玉临江宅，墙低不碍窥。
无赖夭桃面，平时露井东。春风为开了，却拟笑春风。
莫叹万重山，君还我未还。武关犹怅望，何况百牢关。
花房与蜜脾，蜂雄蛱蝶雌。同时不同类，那复更相思。
本是丁香树，春条结始生。玉作弹棋局，中心亦不平。
嘉瓜引蔓长，碧玉冰寒浆。东陵虽五色，不忍值牙香。
柳枝井上蟠，莲叶浦中干。锦鳞与绣羽，水陆有伤残。
画屏绣步障，物物自成双。如何湖上望，只是见鸳鸯。
汉苑残花别，吴江盛夏来。惟看万树谷，不见一枝开。
水色饶湘浦，滩声怯建溪。泪流回月上，可得更猿啼。
胡马饮河洛，我家从此迁。今来独垂泪，三十六峰前。
落日五湖游，烟波处处愁。沈浮千古事，谁与问东流。
渺渺无穷尽，风涛几日平。年光与人事，东去一声声。
花发鸟仍啼，行行路欲迷。二真无问处，虚度武陵溪。
旧山诸隐沦，身在苦无身。莫锁白云路，白云多误人。
处世曾无著，生前事尽非。一瓶兼一衲，南北去如归。
轧轧弄寒机，功多力渐微。惟忧机上锦，不称舞人衣。
江乡十年别，京国累日同。在客几多事，俱付酒杯中。
鹤下紫阁云，沈沈翠微雨。独坐正无言，孤庄一声杵。
虎见修行久，松知夏腊高。寒堂坐风雨，瞑目尚波涛。
獬豸霜中貌，龙钟病后颜。惨伤此身事，风雪动江山。
无花地亦香，有鹤松多直。向此奚必孤，山僧尽相识。
莺啭才间关，蝉鸣旋萧屑。如何两鬓毛，不作千枝雪。
身闲甘旨下，白发太平人。同游芳草寺，见示白云诗。
万叶风声利，一山秋气寒。晓霜浮碧瓦，落日度朱栏。
两颔凝清霜，玉炉焚天香。为我延岁华，得入不死乡。
楼居半池上，澄影共相空。谢守题诗处，莲开净碧中。
山雨留清气，溪飙送早凉。时回石门步，阶下碧云光。
连檐对双树，冬翠夏无尘。未肯惭桃李，成阴不待春。
中峰上翠微，窗晓早霞飞。几引登山屐，春风踏雪归。
上结孤圆顶，飞轩出泰清。有时迷处所，梁栋晓云生。
高亭群峰首，四面俯晴川。每见晨光晓，阶前万井烟。
秋台好登望，菡萏发清池。半似红颜醉，凌波欲暮时。
静得尘埃外，茶芳小华山。此亭真寂寞，世路少人闲。
石静如开镜，山高若耸莲。笋竿抽玉管，花蔓缀金钿。
系马宫槐老，持杯店菊黄。故交今不见，流恨满川光。
树发花如锦，莺啼柳若丝。更游欢宴地，愁见别离时。
南溪抱瓮客，失意自怀羞。晚路谁携手，残春自白头。
童稚苦相问，归来何太迟。共谁争岁月，赢得鬓边丝。
春酿正风流，梨花莫问愁。马卿思一醉，不惜ht裘。
晓发梳临水，寒塘坐见秋。乡心正无限，一雁度南楼。
万壑朝溟海，萦回岁月多。无如此沟水，咫尺奉天波。
日落江路黑，前村人语稀。几家深树里，一火夜渔归。
静中无伴侣，今亦独随缘。昨夜离空室，焚香净去船。
佳人背江坐，眉际列烟树。马蹄没青莎，船迹成空波。
霹雳振秋岳，折松横洞门。云龙忽变化，但觉玉潭昏。
忆昨送君葬，今看坟树高。寻思后期者，只是益生劳。
万仞冰峭折，寒声投白云。光摇山月堕，我向石床闻。
深居白云穴，静注赤松经。往往龙潭上，焚香礼斗星。
巨灵掌上月，玉女盆中泉。柱史息车看，孤云心浩然。
道在猜谗息，仁深疾苦除。尧聪能下听，汤网本来疏。
危石江中起，孤云岭上还。相逢皆得意，何处是乡关。
壮士何曾悲，悲即无回期。如何易水上，未歌泪先垂。
晓月千重树，春烟十里溪。过来还过去，此路不知迷。
树顶烟微绿，山根菊暗香。何人独鞭马，落日上嘉祥。
风兰舞幽香，雨叶堕寒滴。美人来不来，前山看向夕。
婴网虽皆困，褰笼喜共归。无心期尔报，相见莫惊飞。
百首如一首，卷初如卷终。坐久仆头出，语多僧齿寒。
厌世逃名者，谁能答姓名。曾闻王乐否，眷取路傍情。
四方无事去，宸豫杪秋来。八水寒光起，千山霁色开。
高低竹杂松，积翠复留风。路剧阴溪里，寒生暑气中。
晚日低霞绮，晴山远画眉。春青河畔草，不是望乡时。
树发花如锦，莺啼柳若丝。更游欢宴地，悲见别离时。
白首成何事，无欢可替悲。空馀酒中兴，犹似少年时。
野酌乱无巡，送君兼送春。明年春色至，莫作未归人。
山空天籁寂，水榭延轻凉。浪定一浦月，藕花闲自香。
桂水依旧绿，佳人本不还。只应随暮雨，飞入九疑山。
根是泥中玉，心承露下珠。在君塘下种，埋没任春浦。
客愁看柳色，日日逐春深。荡漾春风起，谁知历乱心。
客愁看柳色，日日逐春长。凭送湘流水，绵绵入帝乡。
益愧千金少，情将一饭殊。恨无泉客泪，尽泣感恩珠。
孤灯照不寐，风雨满西林。多少关心事，书灰到夜深。
一合相思泪，临江洒素秋。碧波如会意，却与向西流。
哭尔春日短，支颐长叹嗟。不如半死树，犹吐一枝花。
独立蒹葭雨，低飞浦屿风。须知毛色下，莫入鹭鸶丛。
可惜出群蹄，毛焦久卧泥。孙阳如不顾，骐骥向谁嘶。
常闻天女会，玉指散天花。莫遣春风里，红芳点袈裟。
卑湿长沙地，空抛出世才。已齐生死理，f鸟莫为灾。
寄语双莲子，须知用意深。莫嫌一点苦，便拟弃莲心。
荆台兰渚客，寥落共含情。空馆相思夜，孤灯照雨声。
晴气熏樱蕊，丰蒙雪满林。请君三斗酒，醉卧白罗岑。
一顷含秋绿，森风十万竿。气吹朱夏转，声扫碧霄寒。
不见休上人，空伤碧云思。何处开宝书，秋风海光寺。
团团明月面，冉冉柳枝腰。未入鸳鸯被，心长似火烧。
第一龙宫女，相怜是阿谁。好鱼输獭尽，白鹭镇长饥。
十年磨一剑，霜刃未曾试。今日把似君，谁为不平事。
中夜忽自起，汲此百尺泉。林木含白露，星斗在青天。
晓行沥水楼，暮到悬泉驿。林月值云遮，山灯照愁寂。
海底有明月，圆于天上轮。得之一寸光，可买千里春。
千岩一尺璧，八月十五夕。清露堕桂花，白鸟舞虚碧。
丈夫未得意，行行且低眉。素琴弹复弹，会有知音知。
莫叹迢递分，何殊咫尺别。江楼到夜登，还见南台月。
南游衡岳上，东往天台里。足蹑华顶峰，目观沧海水。
九日不出门，十日见黄菊。灼灼尚繁英，美人无消息。
策杖驰山驿，逢人问梓州。长江那可到，行客替生愁。
四十归燕字，千年外始吟。已将书北岳，不用比南金。
对雨思君子，尝茶近竹幽。儒家邻古寺，不到又逢秋。
家住锦水上，身征辽海边。十书九不到，一到忽经年。
曾梦诸侯笑，康囚议脱枷。千根池里藕，一朵火中花。
一枝青竹榜，泛泛绿萍里。不见钓鱼人，渐入秋塘水。
壮士不曾悲，悲即无回期。如何易水上，未歌先泪垂。
二句三年得，一吟双泪流。知音如不赏，归卧故山秋。
闻说到扬州，吹箫有旧游。人来多不见，莫是上迷楼。
松下问童子，言师采药去。只在此山中，云深不知处。
冉冉花明岸，涓涓水绕山。几时抛俗事，来共白云闲。
香灯伴残梦，楚国在天涯。月落子规歇，满庭山杏花。
废砌翳薜荔，枯湖无菰蒲。老媪饱藁草，愚儒输逋租。
隔石觅屐迹，西溪迷鸡啼。小鸟扰晓沼，犁泥齐低畦。
三月雪连夜，未应伤物华。只缘春欲尽，留著伴梨花。
客愁看柳色，日日逐春深。荡漾春风里，谁知历乱心。
吴国初成阵，王家欲解围。拂巾双雉叫，飘瓦两鸳飞。
曾话黄陵事，今为白日催。老无儿女累，谁哭到泉台。
东人望归马，马归莲峰下。莲峰与地平，亦不更征兵。
刀剑作锄犁，耕田古城下。高秋禾黍多，无地放羊马。
在乡身亦劳，在边腹亦饱。父兄若一处，任向边头老。
前杵与后杵，筑城声不住。我愿筑更高，得见秦皇墓。
秦娥十四五，面白于指爪。羞人夜采桑，惊起戴胜鸟。
牧童见客拜，山果怀中落。昼日驱牛归，前溪风雨恶。
别来十二月，去到漏天边。不是因逢闰，还应是隔年。
河冰一夜合，虏骑入灵州。岁岁征兵去，难防塞草秋。
见说灵州战，沙中血未干。将军日告急，走马向长安。
帝里春无意，归山对物华。即应来日去，九陌踏槐花。
君家桂林住，日伐桂枝炊。何事东堂树，年年待一枝。
一第知何日，全家待此身。空将灞陵酒，酌送向东人。
一去龙门侧，千年凤影移。空馀剪圭处，无复在孙枝。
岭外音书绝，经年复历春。近乡情更怯，不敢问来人。
家住东皋去，好采旧山薇。自省游泉石，何曾不夜归。
带香入鲍肆，香气同鲍鱼。未入犹可悟，已入当何如。
美人如新花，许嫁还独守。岂无青铜镜，终日自疑丑。
庭花已结子，岩花犹弄色。谁令生处远，用尽春风力。
短鬟一如螓，长眉一如蛾。相共棹莲舟，得花不如他。
手推呕哑车，朝朝暮暮耕。未曾分得谷，空得老农名。
远梦如水急，白发如草新。归期待春至，春至还送人。
涧草短短青，山月朗朗明。此夜目不掩，屋头乌啼声。
别家鬓未生，到城鬓似发。朝朝临川望，灞水不入越。
东西是长江，南北是官道。牛羊不恋山，只恋山中草。
阿娇生汉宫，西施住南国。专房莫相妒，各自有颜色。
蛱蝶空中飞，夭桃庭中春。见他夫妇好，有女初嫁人。
槟榔自无柯，椰叶自无阴。常羡庭边竹，生笋高于林。
野雀空城饥，交交复飞飞。勿怪官仓粟，官仓无空时。
筑人非筑城，围秦岂围我。不知城上土，化作宫中火。
寒女面如花，空寂常对影。况我不嫁容，甘为瓶堕井。
月堕沧浪西，门开树无影。此时归梦阑，立在梧桐井。
游人未入门，花影出门前。将军来此住，十里无荒田。
见花忆郎面，常愿花色新。为郎容貌好，难有相似人。
但见出门踪，不见入门迹。却笑山头女，无端化为石。
衡门亦无路，何况入西秦。灸病不得穴，徒为采艾人。
西风吹急景，美人照金井。不见面上花，却恨井中影。
莲子房房嫩，菖蒲叶叶齐。共结池中根，不厌池中泥。
庭草根自浅，造化无遗功。低回一寸心，不敢怨春风。
夷陵火焰灭，长平生气低。将军临老病，赐剑咸阳西。
千扉不当路，未似开一门。若遣绿珠丑，石家应尚存。
昔人登此地，丘垄已前悲。今日又非昔，春风能几时。
沧浪临古道，道上石成尘。自有沧浪峡，谁为无事人。
百战未言非，孤军惊夜围。山河意气尽，泪湿美人衣。
月午篱南道，前村半隐林。田翁独归处，荞麦露花深。
野树花初发，空山独见时。踟蹰历阳道，乡思满南枝。
劝君金屈卮，满酌不须辞。花发多风雨，人生足别离。
莫问古宫名，古宫空有城。惟应东去水，不改旧时声。
远天明月出，照此谁家楼。上有罗衣裳，凉风吹不休。
台山初罢雾，岐海正分流。渔浦r来笛，鸿逵翼去舟。
舟中采莲女，两两催妆梳。闻早渡江去，日高来起居。
沧溟八千里，今古畏波涛。此日征南将，安然渡万艘。
水浅鱼争跃，花深鸟竞啼。春光看欲尽，判却醉如泥。
几经人事变，又见海涛翻。徒起如山浪，何曾洗至冤。
坚轻筇竹杖，一枝有九节。寄与沃洲人，闲步青山月。
把盏非怜酒，持竿不为鱼。唯应嵇叔夜，似我性慵疏。
青楼临大道，一上一回老。所思终不来，极目伤春草。
花开蝶满枝，花落蝶还稀。惟有旧巢燕，主人贫亦归。
劝君金屈卮，满酌不须辞。花发多风雨，人生足别离。
花开蝶满枝，花谢蝶还稀。惟有旧巢燕，主人贫亦归。
寿夭虽云命，荣枯亦大偏。不知雷氏剑，何处更冲天。
击石易得火，扣人难动心。今日朱门者，曾恨朱门深。
即是春风尽，仍沾夜雨归。明朝更来此，兼恐落花稀。
晓嶂猿开户，寒湫鹿舐冰。当空吟待月，到晚坐看山。
生持节操心，死作坚贞鬼。至今坟上春，草木无花卉。
送君若浪水，叠叠愁思起。梦魂如月明，相送秋江里。
我心岂不平，我目自不明。徒云备双足，天下何由行。
玳瑁应难比，斑犀定不加。天嫌未端正，满面与妆花。
杜甫栗亭诗，诗人多在口。悠悠二甲子，题纪今何有。
立石泥功状，天然诡怪形。未尝私祸福，终不费丹青。
大朴逐物尽，哀我天地功。争得荣辱心，洒然归西风。
一岁犹未满，九泉何太深。唯馀卷书草，相对共伤心。
万顷湖天碧，一星飞鹭白。此时放怀望，不厌为浮客。
醒来山月高，孤枕群书里。酒渴漫思茶，山童呼不起。
刻石书离恨，因成别后悲。莫言春茧薄，犹有万重思。
破落古关城，犹能扼帝京。今朝行客过，不待晓鸡鸣。
一勺如琼液，将愚拟望贤。欲知心不变，还似饮贪泉。
山期须早赴，世累莫迟留。忽遇狂风起，闲心不自由。
溪南越乡音，古柳渡江深。日晚无来客，闲船系绿阴。
楼殿倚明月，参差如乱峰。宫花半夜发，不待景阳钟。
疏杉低通滩，冷鹭立乱浪。草彩欲夷犹，云容空淡荡。
灵气独不死，尚能成绮文。如何孤窆里，犹自读三坟。
人日兼春日，长怀复短怀。遥知双彩胜，并在一金钗。
君心莫淡薄，妾意正栖托。愿得双车轮，一夜生四角。
春庭晓景别，清露花逦迤。黄蜂一过慵，夜夜栖香蕊。
桃李傍檐楹，无人赏春华。时情重不见，却忆菖蒲花。
南北路何长，中间万弋张。不知烟雾里，几只到衡阳。
鬓乱羞云卷，眉空羡月生。中原犹将将，何日重卿卿。
合欢能解恚，萱草信忘忧。尽向庭前种，萋萋特地愁。
玉锸朝扶鬓，金梯晚下台。春衫将别泪，一夜两难裁。
酒旗菰叶外，楼影浪花中。醉帆张数幅，唯待鲤鱼风。
巫峡七百里，巫山十二重。年年自云雨，环佩竟谁逢。
渐入新丰路，衰红映小桥。浑如七年病，初得一丸销。
妾住东湖下，郎居南浦边。闲临烟水望，认得采菱船。
自古黄金贵，犹沽骏与才。近来簪珥重，无可上高台。
平分从满箧，醉掷任成堆。恰莫持千万，明明买祸胎。
渡口和帆落，城边带角收。如何茂陵客，江上倚危楼。
桂冷微停素，峰干不遍岚。何G背林处，犹覆定僧庵。
古态日渐薄，新妆心更劳。城中皆一尺，非妾髻鬟高。
大堤春日暮，骢马解镂衢。请君留上客，容妾荐雕胡。
北雁行行直，东流澹澹春。当时六朝客，还道帝乡人。
天问复招魂，无因彻帝阍。岂知千丽句，不敌一谗言。
后代称欢伯，前贤号圣人。且须谋日富，不要道家贫。
淮上能无雨，回头总是情。蒲帆浑未织，争得一欢成。
双眉初出茧，两鬓正藏鸦。自有王昌在，何劳近宋家。
相对莫辞贫，蓬蒿任塞门。无情是金玉，不报主人恩。
未得同齑杵，何时减药囊。莫言天帝醉，秦暴不灵长。
雨冷唯添暑，烟初不著春。数枝花K小，愁杀扈芳人。
神烛光华丽，灵祛羽翼生。已传餐玉粒，犹自买云英。
闲吟鲍照赋，更起屈平愁。莫引西风动，红衣不耐秋。
怨莺新语涩，双蝶斗飞高。作个名春恨，浮生百倍劳。
长短裁浮筠，参差作飞凤。高楼微月夜，吹出江南弄。
裁得尺锦书，欲寄东飞凫。胫短翅亦短，雌雄恋菰蒲。
春风等君意，亦解欺桃李。写得去时真，归来不相似。
孤光照还没，转益伤离别。妾若是嫦娥，长圆不教缺。
前回边使至，闻道交河战。坐想鼓@声，寸心攒百箭。
嫁得金吾子，常闻轻薄名。君心如不重，妾腰徒自轻。
山连翠羽屏，草接烟华席。望尽南飞燕，佳人断消息。
兰眼抬路斜，莺唇映花老。金龙倾漏尽，玉井敲冰早。
南云走冷圭，北籁号空木。年年任霜霰，不减oY绿。
歌谣数百种，子夜最可怜。慷慨吐清音，明转出天然。
丝竹发歌响，假器扬清音。不知歌谣妙，声势出口心。
人传欢负情，我自未尝见。三更开门去，始知子夜变。
静烟临碧树，残雪背晴楼。冷天侵极戍，寒月对行舟。
琼英轻明生，石脉滴沥碧。玄铅仙偏怜，白帻客亦惜。
溪空唯容云，木密不陨雨。迎渔隐映间，安问讴雅橹。
肤愉吴都姝，眷恋便殿宴。逡巡新春人，转面见战箭。
红栊通东风，翠珥醉易坠。平明兵盈城，弃置遂至地。
婴网虽皆困，搴笼喜共归。无心期尔报，相见莫惊飞。
闲吟秋景外，万事觉悠悠。此夜若无月，一年虚过秋。
水榭花繁处，春晴日午前。鸟窥临槛镜，马过隔墙鞭。
几处白烟断，一川红树时。坏桥侵辙水，残照背村碑。
伏溜侵阶润，繁花隔竹香。娇莺方晓听，无事过南塘。
绿树连村暗，黄花出陌稀。远陂春草绿，犹有水禽飞。
孤枕闻莺起，幽怀独悄然。地融春力润，花泛晓光鲜。
乱后他乡节，烧残故国春。自怜垂白首，犹伴踏青人。
惨惨日将暮，驱羸独到庄。沙痕傍墟落，风色入牛羊。
新霁田园处，夕阳禾黍明。沙村平见水，深巷有鸥声。
白日新年好，青春上国多。街平双阙近，尘起五云和。
永夜疑无日，危时只赖山。旷怀休戚外，孤迹是非间。
形胜今虽在，荒凉恨不穷。虎狼秦国破，狐兔汉陵空。
秋江共僧渡，乡泪滴船回。一夜吴船梦，家书立马开。
花缺伤难缀，莺喧奈细听。惜春春已晚，珍重草青青。
宿雨川原霁，凭高景物新。陂痕侵牧马，云影带耕人。
步上短亭久，看回官渡船。江乡宜晚霁，楚老语丰年。
楚岫接乡思，茫茫归路迷。更堪斑竹驿，初听鹧鸪啼。
帝业山河固，离宫宴幸频。岂知驱战马，只是太平人。
兵待皇威振，人随国步安。万方休望幸，封岳始鸣銮。
世事尝艰险，僧居惯寂寥。美香闻夜合，清景见寅朝。
景物皆难驻，伤春复怨秋。旋书红叶落，拟画碧云收。
离乱身偶在，窜迹任浮沉。虎暴荒居迥，萤孤黑夜深。
梅雨和乡泪，终年共酒衣。殷勤华表鹤，羡尔亦曾归。
幽径入桑麻，坞西逢一家。编篱薪带茧，补屋草和花。
借住郊园久，仍逢夏景新。绿苔行屐稳，黄鸟傍窗频。
菊开犹阻雨，蝶意切于人。亦应知暮节，不比惜残春。
衰谢当何忏，惟应悔壮图。磬声花外远，人影塔前孤。
病来胜未病，名缚便忘名。今日甘为客，当时注愍征。
宴罢论诗久，亭高拜表频。岸香蕃舶月，洲色海烟春。
一叶随西风，君行亦向东。知妾飞书意，无劳待早鸿。
灯影看须黑，墙阴惜草青。岁阑悲物我，同是冒霜萤。
且喜安能保，那堪病更忧。可怜藜杖者，真个种瓜侯。
剩欲逢花折，判须冒雨频。晴明开渐少，莫怕湿新巾。
小蝶尔何竞，追飞不惮劳。远教群雀见，宁悟祸梯高。
得地牡丹盛，晓添龙麝香。主人犹自惜，锦幕护春霜。
羽书传栈道，风火隔乡关。病眼那堪泣，伤心不到间。
可是武陵溪，春芳著路迷。花明催曙早，云腻惹空低。
宝马跋尘光，双驰照路旁。喧传报戚里，明日幸长杨。
虏黠虽多变，兵骄即易乘。犹须劳斥候，勿遣大河冰。
甲子今重数，生涯只自怜。殷勤元日日，欹午又明年。
官路好禽声，轩车驻晚程。南楼山最秀，北路邑偏清。
种花满西园，花发青楼道。花下一禾生，去之为恶草。
良人昨日去，明月又不圆。别时各有泪，零落青楼前。
众鸟各归枝，乌乌尔不栖。还应知妾恨，故向绿窗啼。
念远心如烧，不觉中夜起。桃花带露泛，立在月明里。
欲别牵郎衣，问郎游何处。不恨归日迟，莫向临邛去。
此地无驻马，夜中犹走轮。所以路傍草，少于衣上尘。
萱草生堂阶，游子行天涯。慈亲倚门望，不见萱草花。
拥棹思悠悠，更深泛积流。唯将一星火，何处宿芦洲。
东风日边起，草木一时春。自笑中华路，年年送远人。
先贤忧民诈，观迹成纲纪。自有书契来，争及结绳理。
良工指君疑，真玉却非玉。寄言怀宝人，不须伤手足。
自君之出矣，鸾镜空尘生。思君如明月，明月逐君行。
妾命何太薄，不及宫中水。时时对天颜，声声入君耳。
君子慎所履，小人多所疑。尼甫至圣贤，犹为匡所縻。
别路垂杨柳，秋风凄管弦。青楼君去后，明月为谁圆。
愁将万里身，来伴看花人。何事独惆怅，故园还又春。
尽道丰年瑞，丰年事若何。长安有贫者，为瑞不宜多。
艰难别离久，中外往还深。已改当时发，空馀旧日心。
累年无的信，每夜望边城。袖掩千行泪，书封一尺金。
自到西川住，惟君别有情。常逢对门远，又隔一重城。
姓氏司空贵，官班御史卑。老夫如且在，不用叹屯奇。
浊河从北下，清洛向东流。清浊皆如此，何人不白头。
叠浪与云急，翠兰和意香。风流化为雨，日暮下巫阳。
金阁倚云开，朱轩犯雪来。三冬辛苦样，天意似难栽。
一醉六十日，一裘三十年。年华经几日，日日掉征鞭。
平野有千里，居人无一家。甲兵年正少，日久戍天涯。
天地太萧索，山川何渺茫。不堪星斗柄，犹把岁寒量。
三年离水石，一旦隐樵渔。为问青云上，何人识卷舒。
野水千年在，闲花一夕空。近来浮世狭，何似钓船中。
风雨去愁晚，关河归思凉。西游无紫气，一夕九回肠。
紫府归期断，芳洲别思迢。黄金作人世，只被岁寒消。
托根蟠泰华，倚干蚀莓苔。谁云山泽间，而无梁栋材。
金谷风露凉，绿珠醉初醒。珠帐夜不收，月明堕清影。
随梦入池塘，无心在金谷。青风自年年，吹遍天涯绿。
相聚即为邻，烟火自成簇。约伴过前溪，撑破蘼芜绿。
鹏程三万里，别酒一千钟。好景当三月，春光上国浓。
盐车淹素志，长坂入青云。老骥春风里，奔腾独异群。
春风吹愁端，散漫不可收。不如古溪水，只望乡江流。
多金不足惜，丹砂亦何益。更种明年花，春风自相识。
小院无人夜，烟斜月转明。清宵易惆怅，不必有离情。
认得前家令，宫人泪满裾。不知梁佐命，全是沈尚书。
我爱窦高士，弃官仍在家。为嫌句漏令，兼不要丹砂。
受降城必破，回落陇头移。蕃道北海北，谋生今始知。
古陵寒雨集，高鸟夕阳明。高情千里外，长啸一声初。
禾黍不阳艳，竞栽桃李春。翻令力耕者，半作卖花人。
湘水似伊水，湘人非故人。登临独无语，风柳自摇春。
晓陌携笼去，桑林路隔淮。何如斗百草，赌取凤凰钗。
落第春相困，无心惜落花。荆山归不得，归得亦无家。
松格一何高，何人号乳毛。霜天寓直夜，愧尔伴闲曹。
贤人骨已销，墓树几荣凋。正直魂如在，斋心愿一招。
乱前看不足，乱后眼偏明。却得蓬蒿力，遮藏见太平。
唐昌树已荒，天意眷文昌。晓入微风起，春时雪满墙。
暴乱免遗折，森罗贤达名。末郎何所取，叨继外门荣。
八韵与五字，俱为时所先。幽魂应自慰，李白墓相连。
细雨湿萋萋，人稀江日西。春愁肠已断，不在子规啼。
烟外桡声远，天涯幽梦回。争知江上客，不是故乡来。
残阳楚水畔，独吊舜时人。不及庙前草，至今江上春。
登高迎送远，春恨并依依。不得沧洲信，空看白鹤归。
桥下浅深水，竹间红白花。酒仙同避世，何用厌长沙。
江海扁舟客，云山一衲僧。相逢两无语，若个是南能。
虽可忘忧矣，其如作病何。淋漓满襟袖，更发楚狂歌。
细雨桃花水，轻鸥逆浪飞。风头阻归棹，坐睡倚蓑衣。
云物阴寂历，竹木寒青苍。水冷鹭鸶立，烟月愁昏黄。
晚日催弦管，春风入绮罗。杏花如有意，偏落舞衫多。
泪滴珠难尽，容殊玉易销。傥随明月去，莫道梦魂遥。
抬镜仍嫌重，更衣又怕寒。宵分未归帐，半睡待郎看。
澹月照中庭，海棠花自落。独立俯闲阶，风动秋千索。
罗幕生春寒，绣窗愁未眠。南湖一夜雨，应湿采莲船。
愿结交加梦，因倾潋滟尊。醒来情绪恶，帘外正黄昏。
氤氲帐里香，薄薄睡时妆。长吁解罗带，怯见上空床。
楼上澹山横，楼前沟水清。怜山又怜水，两处总牵情。
溪边花满枝，百鸟带香飞。下有一白鹭，日斜翘石矶。
染亦不可成，画亦不可得。苌弘未死时，应无此颜色。
目极家山远，身拘禁苑深。烟霄惭暮齿，麋鹿愧初心。
秋雨空山夜，非君不此来。高于剡溪雪，一棹到门回。
隐隐隔千里，巍巍知几重。平时未能去，梦断一声钟。
终日冲奔浪，何年坠乱风。谢公堪入咏，目极在云中。
万卉春风度，繁花夏景长。馆娃人尽醉，西子始新妆。
帝里无相识，何门迹可亲。愿开言重口，荐与分深人。
大海波涛浅，小人方寸深。海枯终见底，人死不知心。
朝喜花艳春，暮悲花委尘。不悲花落早，悲妾似花身。
五里复五里，去时无住时。日将家渐远，犹恨马行迟。
茅屋深湾里，钓船横竹门。经营衣食外，犹得弄儿孙。
亢阳今已久，嘉雨自云倾。一点不斜去，极多时下成。
闻莺才觉晓，闭户已知晴。一带窗间月，斜穿枕上生。
乱世时偏促，阴天日易昏。无言搔白首，憔悴倚东门。
养尔逢多难，常忧学已迟。辟疆为上相，何必待从师。
莫恨红裙破，休嫌白屋低。请看京与洛，谁在旧香闺。
梦觉笙歌散，空堂寂寞秋。更闻城角弄，烟雨不胜愁。
井邑斜连北，蓬瀛直倚东。秋高岩溜白，日上海波红。
对酒何曾醉，寻僧未觉闲。无人不惆怅，终日见南山。
一片寒塘水，寻常立鹭鸶。主人贫爱客，沽酒往吟诗。
碧嶂猿啼夜，新秋雨霁天。谁人爱明月，露坐洞庭船。
泽国多芳草，年年长自春。应从屈平后，更苦不归人。
北阙新王业，东城入羽书。秋风满林起，谁道有鲈鱼。
惜别远相送，却成惆怅多。独归回首处，争那暮山何。
寒食月明雨，落花香满泥。佳人持锦字，无雁寄辽西。
欲剪宜春字，春寒入剪刀。辽阳在何处，莫望寄征袍。
寻僧已寂寞，林下锁山房。松竹虽无语，牵衣借晚凉。
雨足高田白，披蓑半夜耕。人牛力俱尽，东方殊未明。
月上随人意，人闲月更清。朱楼高百尺，不见到天明。
槿花不见夕，一日一回新。东风吹桃李，须到明年春。
牧竖持蓑笠，逢人气傲然。卧牛吹短笛，耕却傍溪田。
欲羡农家子，秋新看刈禾。苏秦无负郭，六印又如何。
江心秋月白，起柁信潮行。蛟龙化为人，半夜吹笛声。
蛙声近过社，农事忽已忙。邻妇饷田归，不见百花芳。
日暮片帆落，江村如有情。独对沙上月，满船人睡声。
花上断续雨，江头来去风。相思春欲尽，未遣酒尊空。
澹澹长江水，悠悠远客情。落花相与恨，到地一无声。
白鸟波上栖，见人懒飞起。为有求鱼心，不是恋江水。
三月寒食时，日色浓于酒。落尽墙头花，莺声隔原柳。
独诏胡衣出，天花落殿堂。他人不敢妒，垂泪向君王。
少壮经勤苦，衰年始浪游。谁怜不龟手，他处却封侯。
宠极辞同辇，恩深弃后宫。自题秋扇后，不敢怨春风。
十载元正酒，相欢意转深。自量麋鹿分，只合在山林。
古树春风入，阳和力太迟。莫言生意尽，更引万年枝。
长安牡丹开，绣毂辗晴雷。若使花长在，人应看不回。
病起春已晚，曳筇伤绿苔。强攀庭树枝，唤作花未开。
病起绕庭除，春泥粘屐齿。如从万里来，骨肉满面喜。
清猿啼不住，白水下来新。八月莫为客，夜长愁杀人。
长门春欲尽，明月照花枝。买得相如赋，君恩不可移。
圆光照一海，远客在孤舟。相忆无期见，中宵独上楼。
夜泊江门外，欢声月里楼。明朝归去路，犹隔洞庭秋。
满地梨花白，风吹碎月明。大家寒食夜，独贮望乡情。
海燕频来去，西人独滞留。天边又相送，肠断故园秋。
珠箔映高柳，美人红袖垂。忽闻半天语，不见上楼时。
十二街如市，红尘咽不开。洒蹄骢马汗，没处看花来。
院似禅心静，花如觉性圆。自然知了义，争肯学神仙。
不独满池塘，梦中佳句香。春风有馀力，引上古城墙。
当年歌舞时，不说草离离。今日歌舞尽，满园秋露垂。
三庚到秋伏，偶来松槛立。热少清风多，开门放山入。
三篱盖驰道，风烈一无取。时见牧牛童，嗔牛吃禾黍。
一朵又一朵，并开寒食时。谁家不禁火，总在此花枝。
凌春帝子阁，偶眺日移西。浪势平花坞，帆阴上柳堤。
一种灵苗异，天然体性虚。叶如斜界纸，心似倒抽书。
人莫嫌山小，僧还爱寺灵。殿高神气力，龙活客丹青。
东园宫草绿，上下飞相逐。君恩不禁春，昨夜花中宿。
种荷玉盆里，不及沟中水。养雉黄金笼，见草心先喜。
春泪烂罗绮，泣声抽恨多。莫滴芙蓉池，愁伤连蒂荷。
一朵花叶飞，一枝花光彩。美人惜花心，但愿春长在。
貌高清入骨，帝里旧临坛。出语经相似，行心佛证安。
因携一家住，赢得半年吟。吟馀潮入浦，坐久烧移山。
山顶绝茅居，云泉绕枕虚。烧移僧影瘦，风展鹭行疏。
潺潺伊洛河，寂寞少恩波。銮驾久不幸，洛阳春草多。
阴阴亭际间，相顾惨离颜。一片云飞去，嵯峨空魏山。
莫问古宫名，古宫空有城。惟应东去水，不改旧时声。
远天明月出，照此谁家楼。上有罗衣裳，凉风吹不休。
南溪有仙涧，咫尺非人间。泠泠松风下，日暮空苍山。
泪干红落脸，心尽白垂头。自此方知怨，从来岂信愁。
无语与花别，细看枝上红。明年又相见，还恐是愁中。
两京作斤卖，五溪无人采。夷夏虽有殊，气味都不改。
小山压大山，大山全无力。羞见故乡人，从此投外国。
青鸟衔葡萄，飞上金井栏。美人恐惊去，不敢卷帘看。
金陵已去国，铜梁忽背飞。失路远相送，他乡何日归。
灵关九折险，蜀道二星遥。乘槎若有便，希泛广陵潮。
早秋惊叶落，飘零似客心。翻飞未肯下，犹言惜故林。
幻生还幻灭，大幻莫过身。安心自有处，求人无有人。
淼淼三江水，悠悠五岭关。雁飞犹不度，人去若为还。
燕山窦十郎，教子有义方。灵椿一株老，丹桂五枝芳。
溪声长在耳，山色不离门。扫地树留影，拂床琴有声。
欲上祝融峰，先登古石桥。凿开dM处，取路到丹霄。
江畔送行人，千山生暮氛。谢安团扇上，为画敬亭云。
司空犹不作，那敢作司徒。幸有山翁号，如何不见呼。
寒烛照清夜，笙歌隔藓墙。一从飞燕入，便不见君王。
关河月未晓，行子心已急。佳人无一言，独背残灯泣。
倚筇聊一望，何处是秦川。草色初晴路，鸿声欲暮天。
归鸟入平野，寒云在远村。徒令睇望久，不复见王孙。
渐老将谁托，劳生每自惭。何当重携手，风雨满江南。
胡笳闻欲死，汉月望还生。日华离碧海，云影散青霄。
石城古岸头，一望思悠悠。几许六朝事，不禁江水流。
街鼓侵人急，西倾日欲斜。黄泉无旅店，今夜宿谁家。
结宇孤峰上，安禅巨浪间。分开朝海浪，留住过江云。
大尧登宝位，麟凤焕宸居。海曲沾恩泽，还生比目鱼。
芳草温阳客，归心浙水西。临风青桂楫，几日白O溪。
欲唱玄云曲，知音复谁是。采掇情未来，临池画春水。
恩酬期必报，岂是辄轻生。神剑冲霄去，谁为平不平。
警露精神异，冲天羽翼新。千年一归日，谁识令威身。
佐邑惭无术，敢言贫与清。风骚谁是主，烟月自关情。
翠色晴来近，长亭路去遥。无人折烟缕，落日拂溪桥。
颜色尤难近，馨香不易通。朱门金锁隔，空使怨春风。
竞爱松筠翠，皆怜桃李芳。如求济世广，桑柘愿商量。
征赋常登限，名山管最多。吏闲民讼少，时得访烟萝。
群木方憎雪，开花长在先。流莺与舞蝶，不见许因缘。
年年二月暮，散乱杂飞花。雨过微风起，狂飘千万家。
一种和风至，千花未放妍。草心并柳眼，长是被恩先。
阴去为膏泽，晴来媚晓空。无心亦无滞，舒卷在东风。
日觉儒风薄，谁将霸道羞。乱臣无所惧，何用读春秋。
松节凌霜久，蓬根逐吹频。群生各有性，桃李但争春。
掩霭愚公谷，萧寥羽客家。俗人知处所，应为有桃花。
拂匣收珠佩，回灯拭薄妆。莫嫌春夜短，匹似楚襄王。
岭外春过半，途中火又新。殷勤清远峡，留恋北归人。
劲节生宫苑，虚心奉豫游。自然名价重，不羡渭川侯。
细韵风中远，寒青雪后浓。繁阴堪避雨，效用待东封。
碧草垂低岸，东风起细波。横汾从游宴，何谢到天河。
昨朝才解冻，今日又开花。帝力无人识，谁知玩物华。
细丽披金彩，氛氲散远馨。泛杯频奉赐，缘解制颓龄。
井梧纷堕砌，寒雁远横空。雨久莓苔紫，霜浓薜荔红。
旌旗赴天台，溪山晓色开。万家悲更喜，迎佛送如来。
江枫自蓊郁，不竞松筠力。一叶落渔家，残阳带秋色。
自从君去夜，锦幌孤兰麝。欹枕对银缸，秦筝绿窗下。
暧暧村烟暮，牧童出深坞。骑牛不顾人，吹笛寻山去。
春光怀玉阙，万里起初程。江上呼风去，天边挂席飞。
似玉来投狱，抛家去就枷。可怜两片木，夹却一枝花。
叶似新蒲绿，身如乱锦缠。任君千度剥，意气自冲天。
古寺寻僧饭，寒岩衣鹿裘。云穿捣药屋，雪压钓鱼舟。
中剑斫耳缺，被箭射胛过。为将须有胆，有胆即无贾。
风起即千里，风回翻问津。沈思宦游者，何啻使风人。
两山斗咽喉，群石矗牙齿。行客无限愁，横吞一江水。
渡水采桑归，蚕老催上机。扎扎得盈尺，轻素何人衣。
采桑知蚕饥，投梭惜夜迟。谁夸罗绮丛，新画学月眉。
渡溪溪水急，水溅罗衣湿。日暮犹未归，盈盈水边立。
素律铄欲脆，青女妒复稀。月冷天风吹，叶叶干红飞。
拂拂生残晖，层层如裂绯。天风剪成片，疑作仙人衣。
巴江江水色，一带浓蓝碧。仙女瑟瑟衣，风梭晚来织。
塞日穿痕断，边鸿背影飞。缥缈浮黄屋，阴沈护御衣。
一朝入紫宫，万古遗芳尘。至今溪边花，不敢娇青春。
海色连四明，仙舟去容易。天籍岂辄问，不是卑朝士。
打起黄莺儿，莫教枝上啼。啼时惊妾梦，不得到辽西。
丹籍生涯浅，黄泉归路深。不及江陵树，千秋长作林。
丝传园客意，曲奏楚妃情。罕有知音者，空劳流水声。
二八如同雪，三春类早花。分行向烛转，一种逐风斜。
秋至皆零落，凌波独吐红。托根方得所，未肯即随风。
向晚小乘游，朝来新上头。从来许长袖，未有客难留。
零落多依草，芳香散著人。低檐一枝在，犹占满堂春。
双燕今朝至，何时发海滨。窥檐向人语，如道故乡春。
徒闻管弦切，不见舞腰回。赖有歌梁合，尘飞一半来。
花寒未聚蝶，色艳已惊人。悬知陌上柳，应妒手中春。
峄阳桐半死，延津剑一沈。如何宿昔内，空负百年心。
画阁馀寒在，新年旧燕归。梅花犹带雪，未得试春衣。
荷叶罩芙蓉，圆青映嫩红。佳人南陌上，翠盖立春风。
归来无所利，骨肉亦不喜。黄犬却有情，当门卧摇尾。
江畔送行人，千山生暮氛。谢安团扇上，为画敬亭云。
石室寒飙警，孙枝雅器裁。坐来山水操，弦断吊尘埃。
系缆石城下，恣吟怀暂开。江人桡艇子，将谓莫愁来。
九十九冈遥，天寒雪未消。羸童牵瘦马，不敢过危桥。
驻马高溪侧，旅人千里情。雁山山下水，还作此泉声。
恨苦泪不落，耿然东北心。空囊与瘦马，羁绁意应深。
纵步不知远，夕阳犹未回。好花随处发，流水趁人来。
闽越曾为塞，将军旧置营。我歌空感慨，西北望神京。
自从别銮殿，长门几度春。不知金屋里，更贮若为人。
踟蹰下山妇，共申别离久。为问织缣人，何必长相守。
轮如明月尽，罗似薄云穿。无由重掩笑，分在秋风前。
万事皆零落，平生不可思。惟馀酒中趣，不减少年时。
烛与人相似，通宵遽白煎。不应须下泪，只是为人然。
罗敷初总髻，蕙芳正娇小。月落始归船，春眠恒著晓。
碧玉上官妓，出入千花林。珠被玳瑁床，感郎情意深。
洛浦风流雪，阳台朝暮云。闻琴不肯听，似妒卓文君。
君为河边草，逢春心剩生。妾如台上镜，得照始分明。
自君之出矣，梁尘静不飞。思君如满月，夜夜减容辉。
自君之出矣，宝镜为谁明。思君如陇水，常闻呜咽声。
汉国山河在，秦陵草树深。暮云千里色，无处不伤心。
天若无雪霜，青松不如草。地若无山川，何人重平道。
一日天无风，四溟波尽息。人心风不吹，波浪高百尺。
狂风拔倒树，树倒根已露。上有数枝藤，青青犹未悟。
午醉醒来晚，无人梦自惊。夕阳如有意，长傍小窗明。
刺举官犹屈，风谣政已成。行看换龟组，奏最谒承明。
穷通皆是运，荣辱岂关身。不愿门前客，看时逢故人。
意气青云里，爽朗烟霞外。不羡一囊钱，唯重心襟会。
欲啭声犹涩，将飞羽未调。高风不借便，何处得迁乔。
荒郊昨夜雪，羸马又须行。四顾无人迹，鸡鸣第一声。
季子让社稷，又能听国风。宁知千载后，O藻冷祠宫。
拂尘开按匣，何事独颦眉。古调俗不乐，正声君自知。
魏王铜雀妓，日暮管弦清。一见西陵树，心悲舞不成。
梦里君王近，宫中河汉高。秋风能再热，团扇不辞劳。
迤逦清居台，连延白云外。侧聆天上语，下视飞鸟背。
宝台侵汉远，金地接霞高。何必游天外，忻此契卢敖。
绿叶红英遍，仙经自讨论。偶移岩畔菊，锄断白云根。
托根虽异所，飘叶早相依。因风若有便，更共入云飞。
汾桂秋水阔，宛似到阊门。惆怅江湖思，惟将南客论。
城外升山寺，城中望宛然。及登无半日，欲到已经年。
去国投兹土，编茅隐旧踪。年年秋水上，独对数株松。
北斗七星高，哥舒夜带刀。至今窥牧马，不敢过临洮。
偶来松树下，高枕石头眠。山中无历日，寒尽不知年。
静居青嶂里，高啸紫烟中。尘世连仙界，琼田前路通。
羡君初拜职，嗟我独无名。且是正员尉，全胜兼试卿。
石沈辽海阔，剑别楚山长。会合知无日，离心满夕阳。
雨滴空阶晓，无心换夕香。井梧花落尽，一半在银床。
野坐分苔席，山行绕菊丛。云衣惹不破，秋色望来空。
冰溪时咽绝，风枥方轩举。此处不断肠，定知无断处。
令乘骢马去，丞脱绣衣来。魂逐东流水，坟依独坐山。
阴天闻断雁，夜浦送归人。谁言百人会，兄弟也沾陪。
出得风尘者，合知岐路人。拂榻灯未来，开门月先入。
但存方寸地，留与子孙耕。小旗村店酒，微雨野塘花。
是星皆拱北，无水不朝东。西风起边雁，一一向潇湘。
轩车在何处，雨雪满前山。灯微山馆雨，角咽海城秋。
瀑布五千仞，草堂瀑布边。我忆云门寺，门前千万峰。
空山行客少，独树晚蝉多。一片月生海，几家人上楼。
临水通宵坐，知君此兴同。江声兼小雨，暝色入啼猿。
网断蛛犹织，梁空燕不归。倒身无著处，呵手不成温。
旧宠悲秋扇，新恩寄早春。聊题一片叶，将寄接流人。
一入深宫里，无由得见春。题诗花叶上，寄与接流人。
流水何太急，深宫尽日闲。殷勤谢红叶，好去到人间。
玉烛制袍夜，金刀呵手裁。锁寄千里客，锁心终不开。
已漏风声罢，绳持也不禁。一从经落后，无复有贞心。
别路云初起，离亭叶正飞。所嗟人异雁，不作一行归。
我婿去重湖，临窗泣血书。殷勤凭燕翼，寄与薄情夫。
路扫饥寒迹，天哀志气人。休零离别泪，携手入西秦。
畴昔鸳鸯侣，朱门贺客多。如今无此事，好去莫相过。
临风重回首，掩泪向庭花。镜中春色老，枕前秋夜长。
昨夜巫山中，失却阳台女。朝来香阁里，独伴楚王语。
昔别容如玉，今来鬓若丝。泪痕应共见，肠断阿谁知。
日月金轮动，旃檀碧树秋。塔分鸿雁翅，钟挂凤凰楼。
平生偏好酒，劳尔劝吾餐。但得杯中满，时光度不难。
溶溶溪口云，才向溪中吐。不复归溪中，还作溪中雨。
此君临此池，枝低水相近。碧色绿波中，日日流不尽。
沙头一水禽，鼓翼扬清音。只待高风便，非无云汉心。
绿影竞扶疏，红姿相照灼。不学桃李花，乱向春风落。
待月西厢下，迎风户半开。拂墙花影动，疑是玉人来。
弃置今何道，当时且自亲。还将旧来意，怜取眼前人。
金刀剪紫绒，与郎作轻履。愿化双仙凫，飞来入闺里。
可惜春时节，依前独自游。无端两行泪，长只对花流。
谁家少年儿，心中暗自欺。不道终不可，可即恐郎知。
白露湿庭砌，皓月临前轩。此时去留恨，含思独无言。
春来南雁归，日去西蚕远。妾思纷何极，客游殊未返。
脉脉长摅气，微微不离心。叩头从此去，烦恼阿谁禁。
天汉凉秋夜，澄澄一镜明。山空猿屡啸，林静鹊频惊。
梁燕无情困，双栖语此时。不觉红颜去，空嗟白发生。
黄鸟翻红树，青牛卧绿苔。渚宫歌舞地，轻雾锁楼台。
天汉凉秋夜，澄澄一镜明。山空猿屡啸，林静鹤频惊。
红叶醉秋色，碧溪弹夜弦。佳期不可再，风雨杳如年。
不喜秦淮水，生憎江上船。载儿夫婿去，经岁又经年。
昨日北风寒，牵船浦里安。潮来打缆断，摇橹始知难。
气馀三五喘，花剩两三枝。话别一尊酒，相邀无后期。
日下西塞山，南来洞庭客。晴空白鸟度，万里秋光碧。
花开不同赏，花落不同悲。欲问相思处，花开花落时。
那堪花满枝，翻作两相思。玉箸垂朝镜，春风知不知。
许厕高斋唱，涓泉定不如。可怜谯记室，流水满禅居。
猎蕙微风远，飘弦唳一声。林梢鸣淅沥，松径夜凄清。
魄依钩样小，扇逐汉机团。细影将圆质，人间几处看。
露涤清音远，风吹数叶齐。声声似相接，各在一枝栖。
双栖绿池上，朝暮共飞还。更忆将雏日，同心莲叶间。
绿英满香砌，两两鸳鸯小。但娱春日长，不管秋风早。
尺素如残雪，结为双鲤鱼。欲知心里事，看取腹中书。
百尺井栏上，数株桃已红。念君辽海北，抛妾宋家东。
本来无一物，亦无尘可拂。若能了达此，不用坐兀兀。
羊皮赎去士，马革敛还尸。天下方无事，孝廉非哭时。
去住俱为客，分悲损性情。共作无期别，谁能访死生。
众美仍罗列，群英已古今。也知生死分，那得不伤心。
苦见人间世，思归洞里天。纵令山鸟语，不废野人眠。
垂涕凭回信，为语柳园人。情知独难守，又是一阳春。
天台众峰外，华顶当寒空。有时半不见，崔嵬在云中。
古墓石棱棱，寒云晚景凝。空悲虎溪月，不见雁门僧。
松树有死枝，冢上唯莓苔。石门无人入，古木花不开。
古墓碑表折，荒垄松柏稀。秋深知气正，家近觉山寒。
海月生残夜，江春入暮年。窗风枯砚水，山雨慢琴弦。
西塞长云尽，南湖片月斜。漾舟人不见，卧入武陵花。
倚身松入汉，瞑目月离潭。此境堪长往，尘中事可谙。
一见嵩山老，吾生恨太迟。问君年几许，曾出上皇时。
不住东林寺，云泉处处行。近臣那得识，禅客本无名。
未到无为岸，空怜不系舟。东山白云意，岁晚尚悠悠。
山僧虽不饮，酤酒引陶潜。此意无人别，多为俗士嫌。
峰色秋天见，松声静夜闻。影孤长不出，行道在寒云。
只将陶与谢，终日可忘情。不欲多相识，逢人懒道名。
山僧不厌野，才子会须狂。何处销君兴，春风摆绿杨。
汉家仪礼盛，名教出诸颜。更见尚书后，能文在子山。
常爱西林寺，池中月出时。芭蕉一片叶，书取寄吾师。
欹枕听寒更，寒更发还住。一夜千万声，几声到君处。
山顶东西寺，江中旦暮潮。归心不可到，松路在青霄。
九日山僧院，东篱菊也黄。俗人多泛酒，谁解助茶香。
不意入前溪，爱溪从错落。清清鉴不足，非是深难度。
我欲长生梦，无心解伤别。千里万里心，只似眼前月。
欲问采灵药，如何学无生。爱鹤颇似君，且非求仙情。
清浅白沙滩，绿蒲尚堪把。家住水东西，浣纱明月下。
夜夜忆故人，长教山月待。今宵故人至，山月知何在。
人生分已定，富贵岂妄来。不见海底泥，飞上成尘埃。
西底空流水，东垣但聚云。最伤梅岭望，花雪正纷纷。
不惯人间别，多应忘别时。逢山又逢水，只畏却来迟。
常随山上下，忽限江南北。共是忘情人，何由肯相忆。
林杪不可分，水步遥难辨。一片山翠边，依稀见村远。
疏阴花不动，片景松梢度。夏日旧来长，佳游何易暮。
天公何时有，谈者皆不经。谁道贤人死，今为傅说星。
吾道本无我，未曾嫌世人。如今到城市，弥觉此心真。
春歌已寂寂，古水自涓涓。徒误时人辈，伤心作逝川。
乞我百万金，封我异姓王。不如独悟时，大笑放清狂。
天女来相试，将花欲染衣。禅心竟不起，还捧旧花归。
野外有一人，独立无四邻。彼见是我身，我见是彼身。
花开满树红，花落万枝空。唯馀一孕在，明日定随风。
古冢密于草，新坟侵官道。城外无闲地，城中人又老。
为忆南游人，移家大堤住。千帆万帆来，尽过门前去。
多求待心足，未足旋倾覆。明知贪者心，求荣不求辱。
路逢一老翁，两鬓白如雪。一里二里行，四回五回歇。
梦到海中山，入个白银宅。逢见一道士，称是李八伯。
我有一端绮，花彩鸾凤群。佳人金错刀，何以裁此文。
撑船碧江上，春日何迟迟。汀花最深处，拾得鸳鸯儿。
荒岸烧未死，白云痴不动。极目无人行，浪打取鱼笼。
一别一公后，相思时一吁。眼中疮校未，般若偈持无。
霜月夜裴回，楼中羌笛催。晓风吹不尽，江上落残梅。
夜雨山草湿，爽籁杂枯木。闲吟竺仙偈，清绝过于玉。
落日碧江静，莲唱清且闲。更寻花发处，借月过前湾。
昨夜楚钟鸣，飞霜下楚城。定知迁客鬓，先向鉴中生。
高步南山南，高歌北山北。数载买柑橙，山资近又足。
洁白虽堪爱，腥膻不那何。到头从所欲，还汝旧沧波。
君到香山寺，探幽莫损神。且寻风雅主，细看乐天真。
一水绕孤岛，闲门掩春草。曾无长者辙，枉此问衰老。
只爱满我腹，争如满害身。到头须扑破，却散与他人。
春风有何情，旦暮来林园。不问桃李主，吹落红无言。
香传天下口，□贵火前名。角开香满室，炉动绿凝铛。
相思坐溪石，□□□山风。夕照背高台，残钟残角催。
来多不似客，坐久却垂帘。虹收千嶂雨，潮展半江天。
故园归未得，此日意何伤。独坐水边草，水流春日长。
云鹤性孤单，争堪名利关。衔恩虽入国，辞命却归山。
镜湖中有月，处士后无人。荻笋抽高节，鲈鱼跃老鳞。
山上天将近，人间路渐遥。谁当云里见，知欲渡仙桥。
未调云路翼，空负桂枝情。莫尽关关兴，羁愁正厌生。
嵯峨山上石，岁岁色长新。若使尽成宝，谁为知己人。
徐徐东海出，渐渐上天衢。此夜一轮满，清光何处无。
枕有思乡泪，门无问疾人。尘埋床下履，风动架头巾。
入市非求利，过朝不为名。有时随俗物，相伴且营营。
遮莫冬冬动，须倾满满杯。金吾如借问，但道玉山颓。
平昔同邑里，经年不相思。今日成远别，相对心凄其。
人惊此路险，我爱山前深。犹恐佳趣尽，欲行且沉吟。
故人住南郭，邀我对芳樽。欢畅日云暮，不知城市喧。
美人梳洗时，满头间珠翠。岂知两片云，戴却数乡税。
素面已云妖，更著花钿饰。脸横一寸波，浸破吴王国。
美人梳洗时，满头间珠翠。岂知两片云，戴却数乡税。
一粒红稻饭，几滴牛颔血。珊瑚枝下人，衔杯吐不歇。
素面已云妖，更著花钿饰。脸横一寸波，浸破吴王国。
华州回道人，来到岳阳城。别我游何处，秋空一剑横。
少饮欺心酒，休贪不义财。福因慈善得，祸向巧奸来。
宫门一闲入，临水凭栏立。无人知我来，朱顶鹤声急。
风软景和煦，异香馥林塘。登高一长望，信美非吾乡。
燕市人皆去，函关马不归。若逢山下鬼，环上系罗衣。
得饮摅公酒，复登摅公舟。便得神体清，超遥旷无忧。
世有无穷事，生知遂百春。问程方外路，宜是上清人。
露下瑶簪湿，云生石室寒。星坛鸾鹤舞，丹灶虎龙蟠。
琴弹碧玉调，药炼白朱砂。解酝顷刻酒，能开非时花。
愁见唱阳春，令人离肠结。郎去未归家，柳自飘香雪。
常欲栖山岛，闲眠玉洞寒。丹哥时引舞，来去跨云鸾。
玉幢亘碧虚，此乃真人居。裴回仍未进，邪省犹难除。
无事到扬州，相携上酒楼。药囊为赠别，千载更何求。
清秋无所事，乘露出遥天。凭仗樵人语，相期白永年。
酒尽君莫沽，壶倾我当发。城市多嚣尘，还山弄明月。
此响非俗响，心知是灵仙。不曾离耳里，高下如秋蝉。
彩云入帝乡，白鹤又回翔。久留深不可，蓬岛路遐长。
空爱长生术，不是长生人。今日洛川别，可惜洞中春。
人世徒纷扰，其生似梦华。谁言今昔里，俯首视云霞。
几劫澄烦思，今身仅小成。誓将云外隐，不向世间存。
绰约离尘世，从容上太清。云衣无绽日，鹤驾没遥程。
华岳无三尺，东瀛仅一杯。入云骑彩凤，歌舞上蓬莱。
共作云山侣，俱辞世界尘。静思前日事，抛却几年身。
河汉虽云阔，三秋尚有期。情人终已矣，良会更何时。
朱阁临清溪，琼宫衔紫房。佳情期在此，只是断人肠。
我本籍上清，谪居游五岳。以君无俗累，来劝神仙学。
葛洪还有妇，王母亦有夫。神仙尽灵匹，君意合何如。
君子既执迷，无由达情素。明月海山上，秋风独归去。
平生才不足，立身信有馀。自叹无大故，君子莫相疏。
魍魉何曾见，头旋即下神。图他衫子段，诈道大王嗔。
三珠并一珠，驴马没人驱。岁月甲庚午，中兴戊己土。
海门连洞庭，每去三千里。十载一归来，辛苦潇湘水。
玉钗空中堕，金钏色已歇。独泣谢春风，秋夜伤明月。
我昔胜君昔，君今胜我今。荣华各异代，何用苦追寻。
秋径填黄叶，寒摧露草根。猿声一叫断，客泪数重痕。
忽作无期别，沈冥恨有馀。长安虽不远，无信可传书。
门依楚水岸，身寄洋州馆。望月独相思，尘襟泪痕满。
幽明虽异路，平昔忝攻文。欲知潜昧处，山北两孤坟。
虚虚复空空，瞬息天地中。假合成此像，吾亦非吾躬。
我有敌国雠，无人可为雪。每至秦陇头，游魂自呜咽。
戚戚复戚戚，秋堂百年色。而我独茫茫，荒郊遇寒食。
赵壹能为赋，邹阳解献书。可惜西江水，不救辙中鱼。
莫问我姓名，向君言亦空。潮生沙骨冷，魂魄悲秋风。
我昔胜君昔，君今胜我今。人生一世事，何用苦相侵。
家住驿北路，百里无四邻。往来不相问，寂寂山家春。
冢上两竿竹，风吹常袅袅。下有百年人，长眠不知晓。
物类易迁变，我行人不见。珍重任彦思，相别日已远。
异国非所志，烦劳殊清闲。惊涛千万里，无乃见钟山。
不忿成故人，掩涕每盈巾。死生今有隔，相见永无因。
不分殊幽显，那堪异古今。阴阳徒自隔，聚散两难心。
兰阶兔月斜，银烛半含花。自怜长夜客，泉路以为家。
峄阳桐半死，延津剑一沈。如何宿昔内，空负百年心。
平阳县中树，久作广陵尘。不意何郎至，黄泉重见春。
金闺久无主，罗袂坐生尘。愿作吹箫伴，同为骑凤人。
朱轩下长路，青草启孤坟。犹胜阳台上，空看朝暮云。
石沈辽海阔，剑别楚天长。会合知无日，离心满夕阳。
黄帝上天时，鼎湖元在兹。七十二玉女，化作黄金芝。
岭上千峰秀，江边细草春。今逢浣纱石，不见浣纱人。
红树醉秋色，碧溪弹夜弦。佳期不可再，风雨杳如年。
卜得上峡日，秋江风浪多。巴陵一夜雨，肠断木兰歌。
楚水平如镜，周回白鸟飞。金陵几多地，一去不知归。
月落三株树，日映九重天。良夜欢宴罢，暂别庚申年。
花无叶不妍，女无须亦丑。丈人试遣嘉蓿未必不如加小
寒水停园沼，秋池满败荷。杜门穷典籍，所得事今多。
谁谓三才贵，余观万化同。心虚嫌蠹食，年老怯狂风。
色分蓝叶青，声比磬中鸣。七月初七夜，吾当示汝形。
舞镜争鸾彩，临场定鹘拳。正思仙仗日，翘首仰楼前。
鸟鼠是家川，周王昔猎贤。一从离子卯，应见海桑田。
既食丈人粟，又饱丈人刍。今日相偿了，永离三恶途。
昔荷蒙恬惠，寻遭仲叔投。夫君不指使，何处觅银钩。
可惜春时节，依然独自游。无端两行泪，长只对花流。
谁家少年儿，心中暗自欺。不道终不可，可即恐郎知。
神女得张硕，文君遇长卿。逢时两相得，聊足慰多情。
风波千里阔，台榭半天高。此兴将何比，身知插羽毛。
虽共蒿兰伍，南朝有宗祖。莫打绿袍人，空中且歌舞。
堪怜木边土，非儿不似女。瘦马上高山，登临何自苦。
九登龙门山，三饮太湖水。毕竟不成龙，命负张胡子。
彼见是忘忧，此看同腐草。青山与白云，方展我怀抱。
一尉惭梅福，三年愧孟光。此情何所喻，川上有鸳鸯。
琴瑟情虽重，山林志自深。常忧时节变，辜负百年心。
幽室锁妖艳，无人兰蕙芳。春风三十载，不尽罗衣香。
但持冰洁心，不识风霜冷。任是怀礼容，无人顾形影。
月明阶悄悄，影只腰身小。谁是N翔人，愿为比翼鸟。
桃花洞口开，香蕊落莓苔。佳景虽堪玩，萧郎殊未来。
耸辔排金阙，乘轩上汉槎。浮名何足恋，高举入烟霞。
卜筑郊原古，青山无四邻。扶疏绕屋树，寂寞独归人。
莫以真留妾，从他理管弦。容华难久驻，知得几多年。
耸膊成山字，埋肩不出头。谁家麟角上，画此一猕猴。
索头连背暖，漫裆畏肚寒。只因心浑浑，所以面团团。
高下八九尺，东西六七步。突兀当厅坐，几许遮贤路。
崔子曲如钩，随例得封侯。m上全无项，胸前别有头。
刺鼻何曾嚏，蹋面不知嗔。高生两个齿，自谓得胜人。
将肉遣狼守，置骨向狗头。自非阿罗汉，焉能免得偷。
道善何曾善，言兴且不兴。如来烧赤尽，惟有一群僧。
马带桃花锦，裙衔绿草罗。定知帏帽底，仪容似大哥。
叔慎骑乌马，僧伽把漆弓。唤取长安令，共猎北山熊。
榆儿复榆妇，造屋兼造车。十七八九夜，还书复借书。
面作天地玄，鼻有雁门紫。既无左达承，何劳罔谈彼。
崇裕有幸会，得遇明流行。司士向京去，旷野哭声哀。
龙褒有何罪，天恩放岭南。敕知无罪过，追来与将军。
遥看沧海城，杨柳郁青青。中央一群汉，聚坐打杯觥。
檐前飞七百，雪白后园强。饱食房里侧，家粪集野螂。
暗去也没雨，明来也没云。日头赫赤出，地上绿氤氲。
有意嫌兵部，专心望考功。谁知脚k蹬，却落省墙东。
御史非常任，参军不久居。待君迁转后，此职还到余。
员外由来美，郎中望亦优。宁知粉署里，翻作土山头。
锦帐随情设，金炉任意熏。唯愁员外置，不应列星文。
柳州柳刺史，种柳柳江边。柳管依然在，千秋柳拂天。
终南南太守，南郡在云南。闲向南亭醉，南风变俗谈。
昔人有玉碗，击之千里鸣。今日睹斯文，碗有当时声。
呼十却为石，唤针将作真。忽然云雨至，总道是天因。
紫绿终朝染，因何不识非。莆田竹木贵，背负十柴归。
灵岿作尽业，惟恭继其迹。地狱千万重，莫厌排头入。
破落三间屋，萧条一旅人。不知负何事，生死厄于陈。
走却坐禅客，移将不动尊。世间颠倒事，八万四千门。
吃得肚婴撑，寻思绕寺行。空中设罗网，只待杀众生。
自是硇砂发，非干骇石伤。牒高身上职，碗大背边创。
行似针毡动，卧若栗球圆。莫欺如此大，谁敢便行拳。
道格何曾格，言糊又不糊。浑身总是眼，还解识人无。
当涂当涂见，芜湖芜湖见。八月十五夜，一似没柄扇。
未到桃源时，长忆出家景。及到桃源了，还似鉴中影。
奉敕追三樵，随侯傍道走。回头语李郎，唤取尔朱九。
韦子凝而密，任生直且狂。可怜元福庆，也学坐凝床。
柱下虽为史，台中未是官。何时闻必也，早晚见任端。
确确无馀事，钱财总被收。商人都不管，货赂几时休。
叶落满庭阴，朱门试院深。昔年辛苦地，今日负前心。
野鸭滩头宿，朝朝被鹘梢。忽惊飞入水，留命到今朝。
廉州颜有道，性行同庄老。爱民如赤子，不杀非时草。
鲁地抑种稻，一概被水沫。年年索蟹夫，百姓不可活。
我欲逃乡里，我欲去坟墓。左公今既来，谁忍弃之去。
吾乡有鬼巫，惑人人不知。天子正尊信，左公能杀之。
邻邑谷不登，我土丰粢盛。禾稼美如云，实系我使君。
此水连泾水，双珠血满川。青牛将赤虎，还号太平年。
日日草重生，悠悠傍素城。诸侯逐兔白，夏满镜湖平。
月落三株树，日映九重天。良夜欢宴罢，暂别庚申年。
欲知圣人姓，田八二十一。欲知圣人名，果头三屈律。
丁与水同宫，王将耳口同。尹来居口上，山岫获重重。
尔后一千岁，此地化为泉。赖逢邬侍御，移我向高原。
一双青乌子，飞来五两头。借问船轻重，寄信到扬州。
佳城今已开，虽开不葬埋。漆灯犹未灭，留待沈彬来。
宁食三斗艾，不见屈突盖。宁服三斗葱，不逢屈突通。
不须赛神明，不必求巫祝。尔莫犯卢公，立便有祸福。
白日无谈人，谈人则害生。昏夜无说鬼，说鬼则怪至。
树下彼何人，不语真吾好。语若及日中，烟霏谢成宝。
龛龙去东海，时日隐西斜。敬文今不在，碎石入流沙。
洮河李阿婆，鄯州王伯母。见贼不敢斗，总由曹新妇。
新禾不入箱，新麦不入场。迨及八九月，狗吠空垣墙。
评事不读律，博士不寻章。糊心宣抚使，眯目圣神皇。
山南乌鹊窠，山北金骆驼。镰柯不凿孔，斧子不施柯。
可怜圣善寺，身著绿毛衣。牵来河里饮，蹋杀鲤鱼儿。
不怕上兰单，惟愁答辨难。无钱求案典，生死任都官。
欲识圣人姓，千里草青青。欲识圣人名，日从日上生。
莫打南来雁，从他向北飞。打时双打取，莫遣两分离。
太岁当头坐，诸神不敢当。其中有一物，常带洞庭香。
太乙接天河，金华宝贝多。郡侯六十六，别处不经过。
近来好裹束，各自竞尖新。秤无三五两，因何号一斤。
此物不难知，一雄兼一雌。谁将打破看，方明混沌时。
藤花无次第，万朵一时开。不是周从事，何人唤我来。
山榴逼砌栽，山火一团开。尽日风兼雨，春渠拥作堆。
春来冰未泮，冬至雪初晴。为报方袍客，丰年瑞已成。
象曰云雷屯，大君理经纶。马上取天下，雪中朝海神。
延绵不可穷，寒光彻云际。落石早雷鸣，溅空春雨细。
人莫嫌山小，僧还爱寺灵。殿高神气力，龙活客丹青。
安得神仙术，试为施康济。使此平望村，如吾江子汇。
可致清川广，难量利物功。涓流此山下，谁识去无穷。
杨柳郁青青，竹枝无限情。同郎一回顾，听唱纥那声。
蹋曲兴无穷，调同辞不同。愿郎千万寿，长作主人翁。
柳色青山映，梨花雪鸟藏。绿窗桃李下，闲坐叹春芳。
池牖风月清，闲居游客情。兰泛樽中色，松今弦上声。
大贤本孤立，有时起丝纶。伯父自天禀，元功载生人。
青冥孤云去，终当暮归山。志士杖苦节，何时见龙颜。
渺然客子魂，倏铄川上晖。还云惨知暮，九月仍未归。
时与醉林壑，因之堕农桑。槐烟渐含夜，楼月深苍茫。
胡风迎马首，汉月学蛾眉。久戍人将老，长征马不肥。
此心复何已，新月清江长。云归石壁尽，月照霜林清。
风吹遍树紫，日照满地丹。若为交暂折，擎就掌中看。
映水俱知笑，成蹊竟不言。即今无自在，高下任渠攀。
触处寻芳树，都虑少物华。试从香处觅，正值可怜花。
丈夫存行迹，殷勤为数来。莫作浮萍草，逐浪不知回。
折柳系离船，船行柳条短。赖有枝上花，飘泊随君远。
采莲莫采花，采花损空房。留房结青子，种作明年香。
浣衣轻浣布，布缕不如丝。丝坚犹易穿，布弱从可知。
清霜槁千林，黄叶欲万舞。一夜北窗眠，潇潇听乾雨。
鸦丛桑椹紫，蝶穴菜花黄。水鸭眠依石，竹鸡啼过墙。
雨阑流水急，风定落花迟。一老临溪钓，双童画地棋。
团团青枫阴，绰绰万间屋。下有避俗翁，扫石叠两足。
松关深更迂，中有安行路。从渠马上人，笑我不出户。
本无食肉相，每饭甘藜羹。侯鲭岂不佳，怯怯疑生兵。
红楼艳歌舞，乐极还生哀。欹枕看儿戏，好怀终日开。
松影乱书檐，鸟声隔山屋。有客抱琴来，为弹芝田曲。
霜崖白石髓，火鼎黄金芽。生疏不入梦，饱饭煎江茶。
红尘野马急，老意饥蚕懒。借取黄庭经，时时谩遮眼。
天空蜡灭影，风定水无纹。半树挂残日，千岩吞湿云。
贞姿抱冰雪，粲粲楚江滨。照水淡寒影，寄人生远春。
微吟水部诗，欲续广平赋。须是铁心人，方识花妙处。
一阳未嘘枯，霜木醉梦里。照眼忽横枝，令我折屐喜。
苍根封古苔，空腹餐冻雪。老意暗生香，丁宁勿轻折。
天风开瘴烟，独立山椒雪。神人藐姑射，相对成二绝。
好花不必大，骨瘦花自小。一点春有余，万古香不了。
萧萧三五花，影落寒溪浅。佳处不在多，诗兴孤山远。
东风卷晴雪，山意颇空寂。扫花归作饭，豫当调鼎实。
去去如奔马，来来无尽船。人心似江水，日夜向吴天。
霜风欺断柳，星月爱平芜。船暖知村近，钟寒想寺孤。
四海佛宫阙，三峨不待夸。山深龙听法，野迥鹿衔花。
海青羽中虎，燕燕能制之。小隙沈大舟，关君不吾欺。
草食押不芦，虽死元不死。未见涤肠人，先闻弃箦子。
谁令珠玉唾，出彼藜藿肠。仁人不为宝，良贾宜深藏。
婴啼闻木枝，羝乳见茅茹。何如百年身，反尔无根据。
西狩获白麟，至死意不吐。代北有角端，能通诸国语。
才脱海鹤啄，已登方物舆。仰面勿啾啾，我长非侨如。
羯尾大如斛，坚车载不起。此以不掉灭，彼此不掉死。
滦人薪巨松，童山八百里。世无奚超勇，惆怅渡易水。
两驼侍雪立，终日饥不起。一觉沙日黄，肉屏那足拟。
殿古涵烟冷，楼空得月多。钟声巡远岫，塔影卧清波。
梧叶落满地，西风洗九天。鹤声明月夜，曾此系吾船。
人已就船眠，犬知何处吠。雨来闹秋江，全似茶铛沸。
路似羊肠绕，溪如燕尾分。青山相领略，许我一丘云。
问我何厨传，珍鲜满故园。笋方青剥指，茄欲紫垂拳。
窃得玉京桃，踏断金华草。白云满蓑衣，内有金丹宝。
一卷无人识，千钟对客谈。桃花开欲谢，犹自恋寒岩。
水长二三尺，梅余六七花。明朝须不雨，今晚已成霞。
柳眼开何媚，蒲芽长得伸。寒花方谒日，新燕已参春。
燕语今生事，花开夙世红。不知终日醉，何以谢春风。
雪洗桃花面，烟描柳叶眉。与春同是梦，安用赏春为。
我怪东风黠，暗知春欲归。尽将杨柳絮，剪作雪花飞。
春夜常如岁，何妨秉烛嬉。百花俱中酒，万竹自吟诗。
安得安期枣，如瓜恐不然。楚江萍似斗，泰华藕如船。
百念今何女，何年遂大刀。瑶池春不老，谁复敢偷桃。
憎却堤边柳，青丝复尔长。自怜愁里鬓，不觉暗中霜。
月落知何处，夜长无了时。幽人春自感，莺燕亦何如。
书来相借问，客至欲如何。自草黄庭去，归来管割鹅。
命驾承千里，论文且一樽。春高人易老，风雨闭柴门。
多愁君自尔，不乐我何曾。西北山如削，明朝约共登。
风落松梢雪，山收竹外烟。清吟凝醉眼，独立耸新肩。
月澹黄茅路，烟明红叶村。有怀如阮籍，更赠一声猿。
窗隙针来大，霜风圣得知。耳边如箭急，直把菊花吹。
春色浓於酒，梅花瘦似诗。长青今岁叶，粲白去年枝。
鸦报千林晓，梅供一枕香。晓来春思倦，余梦尚悠扬。
青尽池边柳，红开槛外花。数时长病酒，今日且分茶。
晴少春光浅，寒多酒力微。一声山鹧过，数点海棠飞。
大隐在朝市，仙人好楼居。方平今白发，未许见麻姑。
身如云样轻，心似月兮皎。何物堪赠居，一颗安期枣。
风吹五花辇，露缀九光舆。夜半红尘起，琴高失鲤鱼。
上界足官府，大仙多拘束。遂令东方朔，只恋殿前肉。
玉女鸣珂佩，投壶不忆题。刘安无复傲，殿殿叩星扉。
酒专风月权，诗欠江山债。恐是试长房，尘劳君少耐。
伊昔为句漏，其心在丹砂。丹成遽仙去，不且判莺花。
鸡翘豹尾中，凤阁鸾台客。何似许旌阳，西山煮白石。
跃马西湖道，载酒湖水滨。一蝶忽花下，招之论大椿。
青山犹古人，碧草亦大雅。幽鸟话升平，陈抟何为者。
元丰一皂吏，三番遭配隶。空余悟真篇，带些铅汞气。
日落千山暝，风吹一路香。燕依花色紫，莺体柳丝黄。
白雪满空衣，黄芽一朵春。蓝关归去后，问甚世间人。
阆苑无踪迹，唐朝有姓名。不知红玉洞，千古夜猿声。
雁过天成画，鱼惊水作纹。檐牙宵吐雨，殿脊晓驮云。
酒弄三竿日，诗成一枕风。寒声落鸿雁，秋意著梧桐。
楼影秋江白，苔碑卧夕阳。水昏沙暮起，一一雁南翔。
嫩竹容归鹊，寒松捧落晖。危红和露落，空翠扑衣飞。
竹手擎云重，松肩荷月高。烟收天地阔，醉目数秋毫。
犬吠月如昼，马鸣人渡桥。更无诗与酒，虚度可怜宵。
香篆孤烟袅，灯龛寸火微。梦和明月冷，心与白云飞。
星似萤千点，云如鹤一双。孤吟寒不寐，落叶打空窗。
苔空绿钱死，松老清阴瘦。结庐卧白云，柏子烧春昼。
幽鸟噪岩谷，寒烟锁薜萝。忽遇金蟾蜍，无人自呵呵。
碧草正春风，雨晴竹落涕。白鸟忽飞来，点破一山翠。
江雾秋楼白，灯花夜雨青。九天无一梦，此道付晨星。
江上初收雨，云头尚恋山。归帆巡古岸，晴草守沧湾。
已属畦丁了，都将菜甲耘。数时稽食籍，醢芥又羹芹。
问我何厨传，珍鲜满故园。笋方青剥指，茄欲紫垂拳。
破苍如凝蜡，粘枝似滴酥。恍疑菩萨面，初以粉金涂。
蓬莱三万里，道德五千言。一自青牛去，函关烟雨昏。
颛帝位方禅，勾芒印已交。芭蕉有封事，黄鸟莫dd。
七闽多山水，两淮好风月。潇湘之烟云，巴广之雨雪。
身衣六铢衣，笑折琼林花。岂知人间世，有人服r麻。
人间百春秋，天上一昼夜。六丁驱日轮，长过咸池下。
紫皇坐瑶台，敕我草洞章。落笔三百首，饮我白玉浆。
我着紫绮裘，俯视蓬莱洲。手把八空气，纵身云中游。
我醉辄指麾，莫向太帝说。要炼五彩石，去补西天缺。
秋河一滴露，夜堕即珠然。吹入玉盘里，走盘如许圆。
云为山积翠，雨倩草添青。一觉南柯梦，俄然鸟唤醒。
终日听莺语，商量一树梅。看承花未了，排办雨将来。
雨送炎官印，风宣白帝麻。欲知秋面目，细看木犀花。
已拾诗盈箧，犹如酒满船。湖光清似镜，俯仰两青天。
露滴中宵月，松摇古谷风。三身红萏菡，四智碧芙蓉。
雪后竹君子，霜前松大夫。梅残半点白，猿叫一声孤。
凭虚兮御气，乘风兮驾浮。朝罢兮归来，天边兮月钩。
烛影夺明月，钟声撞晓云。n盘余柏子，倾作一炉焚。
月落鸡吹角，夜长鹅报更。山中无历日，日出即天明。
月影黄昏后，诗天眼界宽。野香寻得见，石背一枝兰。
人在莺花里，春归杖屦中。风迎何处鹤，宿我洞门松。
嗅花风入鼻，掬水月浮身。夜静焚香坐，空山一个人。
惊梦猿三咽，窥帷月一痕。无人空犬吠，依旧掩柴门。
人行秋色里，诗入画图中。笑指白云顶，猿啼第一峰。
尾宅才蜗大，身躯与蚓般。楚王吞不得，敕赐鹭鸶餐。
十日九风雨，一春三别离。予嗟吟骨瘦，子亦坐诗痴。
避暑白云乡，茶甘齿颊香。海城悲暮角，烟树淡斜阳。
淡月笼苍松，清流蘸修竹。水深蟾不设，长伴道人宿。
十指生秋水，数声弹夕阳。不知君此曲，曾断几人肠。
心造虚无外，弦鸣指甲间。夜来宫调罢，明月满空山。
声出五音表，弹超十指中。鸟啼花落处，曲罢对春风。
岭口云拖白，江头叶借绯。西风来问罪，老火不须威。
山似诗肩耸，江如酒量宽。云描秋色老，松写暮声寒。
山色童拈出，秋云似削平。可怜松下路，月黑不堪行。
残暑犹拖尾，新凉恰打头。酒方屯鲁郡，舞已彻伊州。
五夜风吹露，林间鸟唤群。钟声和月落，惊起四山云。
仙翁栖紫霞，颜童鬓不华。客来问玄机，笑指菖蒲花。
麈尾清虚语，铜炉起澹烟。岭头猿叫罢，月落碧潭圆。
惠州是生缘，嘉州是得遇。漳州走落水，潭州没去处。
东园风雨霁，一巷海棠开。曲折穿花去，深行忘却回。
回首乌啼夜，伤心月满楼。真成花命薄，不及柳风流。
啼鸟千山暮，轻风一路清。草连江色暝，月对夕阳明。
已具看云眼，而生伴月心。西风相体认，红尽绿枫林。
昨夜天成雨，今朝水满池。睡酣浑不觉，想见竹声奇。
月落松方暗，花蜚鸟正啼。青山春窈窕，碧草晓凄迷。
雁侧风前字，烟凝雨后情。不知谁氏子，持钧立江城。
人远看来短，山遥淡欲无。水边渔舍密，天际客帆孤。
乱山草斜出，危冈竹倒悬。人家春树里，山色夕阳边。
霜月沉青嶂，汀鸥卧白沙。晓风删竹叶，秋雾补山丫。
诗多唐代刻，柏尚晋时青。想得真君剑，犹余蛟血腥。
素壁青灯暗，红炉夜火深。雪花窗外白，一片岁寒心。
对舞鸣仍和，双飞去复回。归家千载远，丹灶付苍苔。
美事般般四，良辰盏盏双。霜风冰砚水，山月影轩窗。
身岂能为患，心何可得安。想应知鹤怨，未得伴鸥闲。
北阙投封事，南山返故庐。李衡千树橘，张琰一园蔬。
月湿松梢露，溪鸣竹里风。是中有诗味，何日一樽同。
不是无知己，相忘独有君。孤襟开皓月，往事付浮云。
剑浦犹残堠，螺江始问津。向来风浪恶，回首谢灵均。
正月梅花尽，一溪春雨香。燕方寻故垒，蜂已葺华房。
夙酒萦怀处，芳亭拄颊间。一莺黄翠柳，双鹭白青山。
黄鸟新声变，青山霁色妍。预为寒食地，晴放海棠天。
犬见行人吠，牛寻熟路回。烟光迷碧嶂，花片点苍苔。
风雨平安日，山林富贵天。笋芽青露爪，蕨蕻紫伸拳。
岸树冥茫外，人家点画中。断烟分紫翠，残照抹青红。
月光流如酥，天影湛於水。饥鹤啄梅花，风吹酒波起。
店远鸡声近，月斜人影长。再三谢风露，拜赐一天凉。
苦海无船渡，众生到岸难。劝君齐着力，结取万人欢。
鸥飞梅山前，翠中一点雪。何处种声来，云梢推上月。
碧潭藏老龙，夜半水底吟。激飞寒空露，凄动幽人心。
岸上酒旗舞，寒芜生秋风。谁家六七童，手持金芙蓉。
朝汲西风餐，夜弄明月舞。万顷碧琉璃，下有玉清府。
黄昏杳无人，孤江但翠竹。惟有白鹭鸶，伴我舟中宿。
夜阑笙鹤鸣，银汀斗欲泻。可怜舟中子，散发苍山下。
日月藏瓢里，溪山挂杖头。有些难说处，夜夜是中秋。
神府雷霆吏，琼山白玉蟾。本来真面目，水墨写霜缣。
松风吹我飞，手搦空中月。笑指蓬莱山，可补银河缺。
醉掬山先走，行呼月后随。欲眠梧影下，又恐白云知。
柳絮多头绪，桃花好面皮。夫是之谓谁，东海比丘泥。
非卿桥不立，谁是杜武库。下浦未更新，过者几惊雇。
月卿派天河，星桥叹谁可。如彼行道人，病责涉在我。
迈古大夫名，后成大前造。千崖秋气高，落成偕父成。
江湖道四达，坎险横危机。一旦席上遇，惠大政岂非。
亭若龙两翼，欲跃胜高空。济人几千百，绪余不言功。
乾易以知险，履坦期同跻。誓彼不复地，一笑驷马题。
临渊似平陆，徐行若安土。推此以扶颠，屹然中流柱。
长才二百尺，婉若千里隔。天下悦出涂，旁午任行客。
指麾谈笑间，朗若月出云。放之准四海，经济要属君。
成须千年固，钜石不可摧。惟君心如石，乃是为梁材。
盘龙友龙成，山与岩峻峙。今如添卧龙，壮观萃於是。
事难处如易，役大办若细。才力运有余，大川更谁济。
往来欲休息，亦可乐自然。上观云飞鸟，下看鱼泳川。
春意藏山川，如童蒙未发。一朝兴勃然，触处争英杰。
浓烟笼远岫，望眼如昏花。欲暮还欲雨，行人始离家。
远山没云烟，不辨形与色。茫如不下垂，前路不可得。
木落叶栖风，阵阵着肌体。应忆故园花，欲开为寒止。
路傍逢古梅，元是旧相识。花萼知几多，萼萼相雇惜。
出门逢行人，经纬真如织。织成幅员长，皆是名利力。
君许身比稷，视饥真己如。免吾学颜贴，乞米李大夫。
饱我德更勤，青州两从事。酣饮愧无言，未尝识奇字。
杜陵四海志，不忍寒飕飕。投我一红炉，果胜千金裘。
风雪太清白，雇怀似斯人。超然万松表，一洗肝胆新。
昨蒙记云萍，得得睹台星。君宜厚自重，绝似前金陵。
天寒稻粱少，万里孤难进。不惜充君庖，为带边城信。
舟闲人已息，林际月微明。一片清江水，中涵万古情。
湖水春来绿，山云忧亦繁。如何隐君子，长啸掩柴门。
方塘纳霁景，一碧共晴寒。微波坐来息，人意亦平宽。
群山关设险，高屋照多阴。晴岚度丘壑，疏翠上衣襟。
下马汤家市，前村数里赊。败篱瓜少蔓，簇舍w先花。
三宿酣神酎，乡名因此呼。山中千日者，自合是仙都。
师到华阳洞，山华几度开。只应常救物，却遣世人来。
罢读出江岸，江波滚滚来。呼舟f打桨，载月二更回。
何处吹横笛，萧萧荻苇丛。徐看钓艇出，蓑笠一渔翁。
寺古苍松老，僧高俗客希。我来游竟日，不用笋舆归。
勿谓参也鲁，孔门最少年。能于一唯间，顿悟冠三千。
四上不登第，漂流二十年。依依去国恨，杯酒春风前。
宁越门前路，归鞍驻石梁。西风气色好，晚日正相当。
作墨本谁氏，研摩有强弱。摩尽不见墨，此处原非著。
秋水已复漕，秋风初怒号。天容霜后净，山势北来高。
落叶随飞鸟，疏砧答暮蝉。悠悠戍楼角，⒓?万家传。
入官无所解，因笑得君怜。岂知孙武子，自欲逞威权。
晚色在何处，楼高天宇低。f云无去住。归燕自东西。
越国无只艳，吴官未始知。谁言勾践黠，不自爱西施。
高人不惜地，自种无边春。莫随流水去，恐污世间尘。
结庐傍林泉，偶与初心期。佳处时自领，未应鱼鸟知。
妙相夺天真，针针巧入神。几多瞻佛者，还想用以人。
水行天地间，万派出一指。胡为穿石来，要洗巢由耳。
白云来何时，英英冠山椒。西风莫吹去，使我心摇摇。
德星行斗牛，人物东西夥。太史告占书，发春朝玉座。
江左名父子，风流适兹还。而宗有胜韵，觉在正始间。
浮名渺吴会，耿耿千里淮。朔风吹高鸿，安得与人偕。
三坚真得象，九师遂亡羊。寥寥千载余，焕发天地藏。
岁晏风落木，野阴水增波。斋z如傅翼，一举君谓何。
青山有石柱，直插浮云杪。月明鹤飞来，浑疑旧华表。
度岭汗如濯，渴尘生客心。清泉随念应，乞与涤烦襟。
荷叶罩芙蓉，员香映嫩红。佳人南陌上，翠盖立春风。
宠移非为妒，花落不因风。来往长门月，羞将团扇同。
长信宫中草，年来特地长。无人同步辇，门外度斜阳。
著意绣鸳鸯，双双戏小塘。绣罢无心看，杨花满绣床。
几见秋风来，坐念岁月改。宫蕉泣白雨，孤愁越青海。
十年戈甲际，四海烟尘中。惨惨鼓角晚，萋萋禾黍风。
至交类萍梗，离合宁前知。相思梅花发，岂待中郎吹。
老骥千里志，元龙百尺楼。想同湖海心，逸气横清秋。
阿俊平生友，忘言金石志。永怀菡萏晚，应想峨嵋翠。
北塞草色黄，吹作边风驶。惟公发踪谋，莫并横经士。
敌疆未寻盟，天王日尝胆。边声入河岳，孤臣增百感。
朝饮文君酒，莫宿邯郸妓。近得浮梁书，春前办行计。
头上百宝钗，终身不相失。唯有鸳鸯席，承欢难可毕。
江南春草绿，江北未开花。佳人在何处，迁谪寄长沙。
汉使通沙漠，胡人过渭桥。春风吹客恨，千里去迢迢。
紫殿香风暖，珠帘璧月斜。阁中调宝瑟，门外驻羊车。
春光有余辉，入水可揽结。予亦淡荡人，照影空明灭。
相君有妙趣，一切不容且。纹楸谁与谈，惟彼上人者。
燕坐靡天游，何必求云将。泠然契至道，h有真乘黄。
游戏三昧手，绝代无对棋。胜负俱可喜，是中聊作痴。
帘旌风不摇，博山云自度。主人下东山，月色转归路。
小小试部勒，诚可销长日。汀沙点鸦鹭，局带山云湿。
相君有妙理，芳醪正所应。红妆艳绮席，翠幕张华灯。
公富天人学，已收廊庙用。宿有云水债，聊寄泉石供。
诵公十妙语，便觉舒华年。意与境俱会，超凌心欲仙。
客子得秋凉，壮怀亦增慨。永念故人远，三湘渺沧海。
皎皎天上月，随人如有情。何当背银烛，充我如绝缨。
白露团玉阶，秋风动罗幕。御幸各有宜，非为君恩薄。
红芳开绣户，碧草衬斜阳。楼上频回首，思君道路长。
夭桃与芳草，艳色明朝阳。思君念华旦，贱妾惜容光。
舞衣叠翡翠，海月挂珊瑚。香满流苏幄，相迎问醉无。
寻壑初不惮，经丘亦忘疲。人见崎岖处，不知心坦夷。
清风怒折腰，断送斜川归。吾今已归了，无用频吹衣。
凿开千里地，通得一隅天。叠嶂连三峡，重门扼两川。
伯夷耻周粟，促连岂帝秦。清风千载上，林下一f身。
红颜虽命薄，犹是汉宫人。一上玉关道，天涯沦落身。
知音惭李令，问我复何为。道义惟添睡，功名只有诗。
微月淡芜城，飞萤纵复横。蛙鱼凉亦乐，跳港触荷声。
荒城孤绝处，犹指玉钩亭。凉月遍宜上，江南山更青。
同辇笙歌地，荒池风露天。无心更怀古，凉夜正甘眠。
杖屦清晨往，缣襄薄暮归。闲官厅事冷，蝴蝶上阶飞。
四观以为邻，朝霞以为灶。赠我不知名，千古岩下草。
何处提壶鸟，荒园自叫春。夕阳深樾里，持此劝何人。
身世谩悠哉，田园首重回。春来亦何事，忽忽叹庭槐。
欲爱生诸秽，俱盛一草囊。应从持犯入，当发紫金光。
柳动燕初来，波生雁将去。惟有小崧高，苍苍自如故。
鸲之仍鹆之，尔名今是非。人言不u济，何事满苔矶。
西风入丛竹，惨澹带秋阴。惊起中e雁，衡阳万里心。
王孙蕴奇意，纨素澹云烟。借与王摩诘，含毫思邈然。
先生三尺琴，断绝弦上音。欲求凤喙胶，弱水毛犹沉。
清澜深几许，夏潦冬即空。定非蛟龙宅，徒为螺蚌宫。
清阴夏可玩，秀色春可餐。桃李事且置，四时各有观。
杲杲东出日，万方被照临。y鹆不逾济，草木有常心。
举扇谢风伯，排闼有清音。不可遣尘污，但当开我襟。
屏幛尽通彻，萧然尘土空。不畏赵盾日，知有楚王风。
杂树略就列，清晨时涉园。逢幽付鼻咏，怀新劳目存。
临池可手揽，何似湘水中。冥冥望北渚，木末有芙蓉。
方床客常满，岂止两三人。谁可负之走，长留采白苹。
秋色丹枫畔，愁心白雁边。东来又相失，更拟待明年。
白尽汀苹老，黄雕岸草秋。西风正萧瑟，何处不堪愁。
问讯溪头树，如何殊未春。亦应心老大，不逐世陈新。
蜀士相与语，故家谁得如。千年令威宅，一纸伏波书。
萧然一丛竹，何当举似人。不可妄认此，青青为法身。
卷书置案上，默坐初不看。侍者空堵立，湛然惟壁观。
楼严既下集，宾天复上征。八子似荀氏，中当有慈明。
有风地鸣籁，无风石抱云。上人如宴坐，不可堕声闻。
山灵亦自喜，尊者乃吾师。得与鹫岭并，不作虎头痴。
潭水清见底，老僧来唤鱼。与渠同法食，持钵施斋余。
释迦行中国，设教周孔同。吾知诸子弟，不殊阙里中。
飞廉日扫除，预知尊者过。不令有尘垢，污此石盘陀。
溅沫响空谷，分流清法筵。元因卓锡地，今为洗钵泉。
皎皎石上月，飕飕松下风。清绝谁领会，倚仗送飞鸿。
偶来俯沧波，遥见生白苹。望望不得上，笑彼涉江人。
官失学四夷，寂寥洙泗滨。至此每再拜，西方有圣人。
松道须雨洒，山扉遣风开。尘念自起灭，至人无去来。
徘徊立泉上，谁敢酌寒清。莫解金凿落，且听玉琮b。
智者有所说，后生谁究明。韦编具此眼，时止复时行。
桃花开已繁，溪水溅溅去。不见持杯人，自叹来何暮。
同游不二境，却有别离情。为日添香火，中原正用兵。
华藏有主人，百界转纤埃。主人顺唤客，低头不敢来。
竹萌何处在，石笋眼中青。乞取分幽径，难忘玉笋廷。
何敢爱筋力，无劳戒励重。但当知讳字，闻说是邪中。
风雪三冬北，江潮二月时。怪今阿那事，不得作春诗。
怯见诗千首，悭持纸百番。纸多诗剩到，费杀哑儿言。
南走京洛道，羸骖到却回。只应如幕燕，自有社相催。
太乙池中舰，洞庭湖上蓬。问谁今得乐，宇宙钓丝中。
公子与王孙，何烦更问耕。春心为花雨，梅杏尚难平。
信美非真美，徒劳本自劳。异乡今日社，寂寞食无糕。
朝叹乌皮几，暮叹木樨床。劳我情不堪，念君罪不凉。
驴技已过目，戎衣方骇心。文章端自误，痛悔空在今。
名大不忍杀，罪大不以赦。荔子红满山，身落乡人社。
寂寥仍抱病，风雨尚征师。几许野花发，无穷客泪垂。
山头百尺井，有径看如失。唯有参横时，山人起自汲。
朱晚鸟归宿，倦飞憎世樊。纶巾久接狎，诉语不嫌喧。
藜床坐来久，前年曾到门。闻道蓬蒿满，秋风著旧根。
何许人到来，得药寻归径。吾庐月不落，象外独常静。
草木衰残意，关河离别情。秋风已如此，况复更论兵。
秋为枣多暑，天因禾未霜。吁嗟尔凶虏，宜亦畏皇纲。
石桥不得往，乌药不寄来。空令图画里，指点说天台。
山酝今朝熟，黄花老不香。沈阴千万里，何处有重阳。
雨里花开过，愁中燕到迟。一春都寂寞，不作送春诗。
秦秦何处乐，独自托孤枝。玉粒知无分，清风也自戏。
窈窕吾山好，栏干我屋宜。胡然名未著，不得谢公诗。
梵志问故邻，木兰坐旧床。去恨已断绝，归意更凄凉。
鹧鸪不入馔，松柏有常心。归来应未老，但道古犹今。
君有非常罪，幸此非常赦。收身黑水西，重人白莲社。
无奈国风怨，荠荼论苦甘。王孙旧肥q，汤饼亦多惭。
飘零尘俗客，再见水仙花。清芬二十载，饶杀兰杜家。
红尘岁月晚，白社烟霞交。相思得相间，作底不逍遥。
几岁不出门，一朝事远游。长安初岂远，孙客难淹留。
菡萏露不迟，蒹葭霜岂晚。我生宁免愁，别离无近远。
敝庐无良辰，荒田多荒岁。贫贱重离别，君乎休富贵。
敝庐无良辰，荒田多荒岁。贫贱重离别，君乎休富贵。
艳艳灯欺月，英英人胜灯。红绵开四照，金凤起千层。
翡翠随潮月，琉璃共佛灯。沈香问远远，珠树间层层。
多情杨畔儿，芙蓉生绕床。旧屋君未归，蒲池已凄凉。
世人不我与，自契黄龙心。竟复何远近，一瞬万古今。
负罪臣宗元，移书数问赦。仅如雁往来，羡君还里社。
雨中新种竹，波上旧来鸥。客子何时乐，幽人未肯愁。
补陀风月在，处处得真居。一六同妙湛，三千皆宴如。
不到清溪路，人间千过春。青溪人不老，应怜郭景纯。
佳人谅诚素，鸣佩若可取。王孙忘情事，不学郑交甫。
积雨晦沧溟，归期燕不灵。何能陪社饭，应为厌侯鲭。
苇管予何爱，轻圆称白毫。固知今独妙，旧数浙西曹。
山酝今朝熟，溪氛起正炎。醉予难酩酊，泣汝泪阑干。
西方石为简，东山人可与。不用量三江，聊以压四虎。
拂拭方山帽，安排一复巾。春秋书满架，整整莫因循。
若说真州水，时人不道甘。天宁老谁识，板齿毛ll。
公为名利隐，我为名利来。羞见先生面，黄昏过钓台。
已上桐江台，又弄桐江钓。不食桐江鱼，不怕严公笑。
昌国古要区，人物屹相望。功名刻高崖，粟帛赐满箱。
六合万籁息，秋林月正归。琴中弹不尽，石上坐忘归。
处处君书画，难堪泪雨沱。如何遵养力，不似世缘多。
泛观事物间，是理真卓卓。无一非吾事，要在博所学。
耻以维其心，在心每知愧。不善临吾前，真如负芒刺。
学问思辨者，於中莹且精。欲实据而有，要在笃於行。
耳所以司听，听正乃为聪。匪彝谨勿闻，闻之则为聋。
夫妇亦大端，乾男而坤女。一言在有别，不可欲败度。
父子本天性，人伦此其大。一言在有亲，不可薄厥爱。
过者动之差，毋容实诸已。才觉必速改，乃不为吾累。
论学取诸友，举隅发之师。欲自得其传，要在谨厥思。
君臣本大分，天尊而地卑。一言在有义，不可以为利。
口所以司言，所言必正说。非法谨勿道，道之为噬噎。
礼者人之门，节文自中根。所主一以敬，出入无不存。
礼以维其心，在心无不敬。非此勿言动，非此勿视听。
廉以维其心，在心常有辨。一介不妄取，真如视土粪。
师者人之范，辨惑正吾疑。苟不就有道，伥伥其何之。
利与善之间，微似未易断。欲无毫厘差，要在明厥辨。
目所以司视，视正乃为明。非礼谨勿睹，睹之则为盲。
朋友同门志，所以辅吾仁。一言在有信，不可私狎亲。
善者性所有，不可无诸躬。每见必勇迁，吾德乃可崇。
友者人之辅，以善相切磨。不取直谅闻，其如损德何。
仁人之安宅，在心本全德。要常处於中，不可违终食。
物理本不齐，杂然各异分。参伍宁无疑，要在审所问。
手所以司执，所执必正事。回德谨勿持，持必为痿w。
悌以其事兄，温恭尽乃情。出门惟敬长，内外一於诚。
孝以事其亲，斯须不离身。始终惟爱敬，二者在书绅。
心为形之君，所主一身政。持养常清明，百体皆顺令。
信以实诸言，於外无妄宣。要须循尔物，何可背其然。
兄长而弟幼，天属之羽翼。一言在有序，不可事私阅。
义人之正路，中实存羞恶。要常由而行，不可离跬步。
义以维其心，在心常有制。惟为理所宜，不徇情所利。
忠以尽诸己，其中不容伪。一毫苟自欺，在我先有愧。
足所以司履，所履必正道。邪径谨勿由，由之为k跛。
负米惭子路，杀鸡愧茅容。汗颜戴履间，子职何以供。
茫茫八极内，何莫非斯人。苟非富道义，何异彼黔民。
人心甚可畏，动炽如奔霆。虽以刀锯降，不能为之宁。
人禀五行秀，卓然与物异。由其达大经，秉彝不容己。
人为天地心，体焉天地同。病於有我私，不能相流通。
二程十四五，即为圣人徒。汝年已蹉跎，得无惊觉乎。
昔者抗厥志，欲效颜子复。今胡事悠悠，反作曹食粟。
古人用功处，步步最缜密。胡尔大阔疏，践履无其实。
细味古人书，惕焉重深惭。循首以至足，百无一二三。
百乐不足玩，万好俱无益。休休事追逐，荡志而害德。
辅仁贵有益，谨毋友善柔。良心放则死，胡为乐佚游。
克己贵乎严，存心大而正。改过勿惮吝，任道尤须劲。
知以达其行，行以精其知。二者互相发，不容偏废之。
诗蔽思无邪，礼主毋不敬。二言书诸绅，时时与涵泳。
周翁图太极，张子铭订顽。吾门礼义宗，毋离几席间。
言人必志圣，论学必志道。有如讲为邦，规模必王佐。
志一气以动，气一志以随。持养使清明，和平毋暴之。
血气有盛衰，理义无损益。理义要常胜，毋为血气役。
始学何所主，以心为严师。动作必内惧，隐微毋自欺。
心藏隐奥中，乘间亦易动。须於动之微，坚持勿使纵。
居独念无僻，境动情不肆。圣人然后能，学者须敬忌。
圣人於燕居，德容申天如。学者之自持，其可惰慢与。
吉士无妄语，德人不苟笑。容貌端以庄，话言谨而要。
勿谓善戏谑，於我固何尤。要知外不严，中为之所流。
事事物物间，私皆在所涤。一裘憾虽微，子路必勇克。
质暴难入德，心粗宁配义。君看箪瓢人，磨b极醇粹。
气禀微有偏，积习日蕃衍。矫厉工弗深，其末必犹反。
今日一念差，不即伐以柯。明日又重生，心熟将如何。
颜子不贰境，如判桐叶然。一绝不复续，何尝有遗根。
成汤之盘铭，新焉旦复旦。未闻作圣功，毫厘有间断。
洙泗三千众，何人得正传。省身有曾子，克己独颜渊。
进退须恭敬，时时勿敢轻。先生趋拱立，长者后徐行。
孔子生东鲁，斯文实在兹。六经垂训法，万世共宗师。
人子勤於孝，无时志不存。夜来安寝息，早起问寒暄。
奉水微微洒，恭提帚与箕。室堂须净扫，几案亦轻麾。
贤哉颜氏子，陋巷独幽居。箪食与瓢饮，萧然乐有余。
应对须恭谨，言言罔不祗。父呼唯无诺，长问逊为辞。
敬谨曾参氏，临深履薄如。平生传圣训，要具孝经书。
山称孤独字，庙塑女郎形。过客虽知误，行人但乞灵。
暂入新丰市，犹闻旧酒香。抱琴沽一醉，尽日卧垂杨。
山岳遭埋没，乾坤着蔽蒙。已成堆积势，渐费扫除功。
牛斗东边窄，三吴西角深。山能醒客酒，江会冷人心。
云以无心出，云归亦何心。樵牧窥其藏，妄意此阻深。
涓涓自空来，霏霏复不见。安得自尤物，使我耳目乱。
一壑亦易得，安得桂林林。道人偶见之，不是岁月深。
凭栏时独立，万象皆见前。若非着眼高，亦是天一偏。
尝闻凤栖梧，梧老凤未栖。今我昌伫立，不知月东西。
促膝有仙凡，烂柯无小大。谁知桃源人，不在秦晋外。
清晓阅草木，各具天一水。安用学餐玉，将以蕲不死。
两岸束青天，中有月皎皎。乍可谓月低，不可谓天小。
可怜负薪子，误有廊庙志。出门欲何之，马拙车未试。
一饭腹果然，身外百不须。深知饥方朔，不似饱侏儒。
堕落生死间，大患为有身。老子识未破，天地岂不仁。
幽居悟前疲，寡欲得身健。筮之此何祥，厥繇无水困。
有书但插架，有门亦常关。是非天下争，而我土石顽。
好酒来谁家，明月得我心。把酒弄明月，醉卧盗不侵。
或勤著子书，我恐落人世。呼儿具纸笔，一岁复一岁。
人事尽乡曲，田租了王宫。独於大海枯，不改古井寒。
大飨须三饭，中黄起四维。欲追千古意，眼底合深思。
功名还壮士，道术付诸儒。但欲谋田□，扁舟下五湖。
示我超然句，能令滞念开。盍移瑞岩刹，为我入城来。
辟谷非其道，谈空去自然。何如动业地，无愧是神仙。
胜事荒湮久，高城观阁宜。均劳青琐客，余事海山诗。
旧时饶措大，今日壁头陀。为问安心法，禅儒较几何。
晓色春风里，维舟一小亭。看山浑不倦，待得雪峰青。
光映妆楼月，花随歌扇风。欲妒梅将柳，故落早春中。
今人宗晚唐，琢句亦清好。碧海掣长鲸，君慕杜陵老。
月明孤屿云，一鹤唳清夜。和之以君诗，竹牖寒灯下。
倚马挥万言，跨驴哦一字。迟速不须论，纫云看奇思。
西军严驾后，北府捷书前。胜负岂人与，两公天已全。
著柳成新绿，吹花作故红。衰颜与华发，不敢怨春风。
画前光弧马，井法开赋役。圣人本仁民，何意重利跖。
书初说包贡，礼有献民虏。末流尚忍闻，作俑叫千古。
汝以为多学，吾犹及阙文。忧端已秦誓，糟粕尚三坟。
金茎余孤标，青女满杀气。随地堪百畦，流芳亦千岁。
承平米家船，遗我独凄然。此岂有愁地，不能无暝天。
寒更洞书幌，几上明素弦。满意宇宙曙，霏霏正漫天。
试问屋藏书，何如斛贮珠。奄奄投阁老，凛凛坠楼姝。
吴以让长国，让亡吴亦随。属镂天讨贼，鱼剑祸阶谁。
松下无喝道，言树聊蠲忧。谁知赤l杖，独倚万古愁。
千古和戎恨，冢青今尚闻。汉朝三尺草，埋没几昭君。
只道潮声落，潮来复有声。何当机事息，暂遣海门平。
红实缀青枝，烂漫照前坞。不及杏每时，林间有仙虎。
止渴不相似，和羹凉亦同。不思五和里，调济荷元功。
鸣鼓人皆可，弹琴今复谁。尽赊王媪酒，休赋大苏诗。
名字传舆志，风流欠画图。高花人不采，留得映栖乌。
尽护绕城家，炎风盛际花。漫天何所似，汉帜杂云霞。
劲节岁寒碧，芳枝春暖红。清和夷惠德，千载尚闻风。
暑气人间盛，烦襟此地开。拂云千个竹，不碍晚风来。
山城风雨收，未省牡丹开。正讶迟红药，双葩忽送来。
水气胜风凉，星辉当月光。渔舟在何处，g乃一声长。
朝朝麝煤脱，霭霭云雾昏。幽深不数尺，中有蛟龙蹲。
青山照寒溪，朝暮有佳色。玄晖去千载，a仰令人忆。
风微香无根，日落花更吐。横石数步馀，却力不忍度。
观书友古人，不羡胡公仙。新功坐有得，寸阴长如年。
终年一登亭，举目但楚怆。仙人竟何之，列树拱相向。
薰炉驱俗氛，茗碗破尘虑。披襟六月凉，乘此欲归去。
日夕风定时，上下映毫发。那堪秋夜半，深处着明月。
天生栋梁质，挺挺自幽伦。斧斤浑不施，绕柱起龙鳞。
出门易徇身，静处可固志。寂寞三十年，所忧非禄位。
谁将霜雪节，剪伐结此亭。更须千万个，四面看青青。
溪光延夕暝，山色接天青。独立待霜月，山童已触屏。
疏林漏晓日，修竹起寒风。钟鼓催朝暮，千年如此同。
鸿雁绝稻粱，江湖自嬉饱。君看太庙牺，所欠非刍藁。
燕忙将水撇，鱼乐欲空跳。此意谁能会，光阴静里消。
白传落草堂，茶果替鱼肉。不妨天与富，锦绣以为谷。
春风事华侈，红紫逐香飘。水底从铺锦，还能似此桥。
江南开最蚤，犹及仲春时。此地先飞雪，多情却愿迟。
海底初上时，柳末清光发。满窗[欤映，我胸中月地。
去去音容远，冥冥岁月深。浑将溪作泪，莫尽一生心。
磐石疑溪月，茅檐潘竹风。琴尊随分有，夜夜主人公。
生长天垂力，孤悬有作奇。最先承晓露，终不堕春泥。
岿然俯溪亭，偃若与舟接。日涉有初心，风雨或阔蹑。
溪山号清绝，自古产奇人。可惜吾夫子，南来不到闽。
秋根托岩隈，静对意味长。春来长柔柯，无风自生香。
神龙泽一世，岂但三尺用。清潭知几许，吞八九云梦。
小阁瞰清池，荷花镇长见。吏休苟得暇，只携书一卷。
当年初种时，四老戏其中。何如与我辈，坐对霜天红。
清波映文石，置此亦奇事。年年上巳时，聊将姓名记。
清池绿如梁，到此颜为破。幸有诗仙来，珠玑剩教唾。
我少不努力，常愧夜讽子。亦有才高人，雍容即登此。
北山尽环合，柔岗轻杂云。一峰自能好，况此玉成群。
我乘凋瘵后，未省见花开。安得一千里，同携登此台。
春来一登眺，快见耕与桑。初冬拟丰乐，为酒升此堂。
登高摘水花，永怀唐儒宗。若识真古意，何须最高峰。
三尺有正气，外邪何可干。功用虽未见，韬藏谁将看。
山川秀而明，所居必名贤。主人虽凡骨，不慕衍客仙。
南山正相值，虚阁出林杪。不待清风生，修然游八表。
小阁本非宽，宇宙在其内。心与太初邻，不假飞霞佩。
奇哉山水郡，风月以为乡。何人据其会，胸襟有馀凉。
昔人夸四美，胜事最难并。台榭花相映，青春月正明。
修篁蘸方沼，常与此心通。永昼一卷书，闭抛听泉筒。
通衢亘其南，危楼冠其北。如何境日新，烟云为笔墨。
山水有馀静，都忘城市嚣。朱黝本自省，时焉此逍遥。
红紫漫纷纷，爱此耐久绿。密幄有深处，清风起馀馥。
寂寂万山底，晴岚晏犹氛。驰心惟魏阙，玉帝捧黄云。
滴滴鸣乾叶，萧萧过短篱。山房欹枕夜，听尽去来时。
新笋未全抽，春阴亦类秋。世间惟竹迳，不扫更清幽。
寝苫枕干子，有暇绾秋蛇。仁人不忍见，俗子持相夸。
濂溪义安取，新郑与新丰。所以东塾子，拳拳东塾翁。
六合横驰鹜，道人门不开。回头顾明命，鞭辟入身来。
廉隅集谣咏，举世尚和光。平生憎老子，蓄雨肥菱塘。
年年佩温故，先入一枝来。岁寒吾与女，欲别重徘徊。
畴昔何来此，青山与白鸥。絮飞春不去，潮返月频留。
平生一丘愿，不忘岳连姿。若求静寿意，一篑有余师。
德馨何酷烈，同心皆与知。灵根在何许，暗室毋自欺。
道心苦难足，造物冷看人。铁汉未成就，遗渠妍笑颦。
道不见此山，指作太极图。中宵挂明月，请看头上无。
竹静尘不染，坞深人不到。欲海不可航，聊须从吾好。
竹云乱相逐，明月羞如女。青山锁幽人，饥民卧茅宇。
益州桑柘雨，莘野稻梁秋。功业髯秋兔，行藏汗万牛。
一片巴江月，移辉到庾梅。孤山春事早，疏影望东回。
此山泉石胜，还思日日登。那知三生前，不是住山僧。
钓鳌东海头，经春醉一舟。西溪拗罾人，小鲜终日求。
曾味西窗稿，经年齿颊清。细评何物似，碧涧一杯羹。
藜杖同僧扣，应门野叟闲。放他猿摘果，莫把白云关。
青山当户牖，雪后非吾有。为问谢家池，绿波还在否。
一念无尘杂，三更有梦回。同他石桥老，过水探寒梅。
一榻世缘轻，毋将事物萦。昔人言岂误，慧自静中生。
尊酒贪迎月，人生醉后佳。夜来窗不掩，吹落一瓶花。
尊酒贪迎月，人生醉后嘉。夜来窗不掩，吹落一瓶花。
宗伯旧为丞，曲台今作长。钦闻孔圣言，德理政刑上。
山僧不好古，改作任所欲。洞荒径已迷，廊空响谁续。
时丰公事少，笔砚任横斜。环郭江山秀，人情等物华。
有象阶前景，无声膝上琴。何劳今郑卫，视听不关心。
穷谷寓形久，惭无问俗方。文章古刺史，今昔窃馀光。
秽草诛还密，浮萍去又生。辄污如鉴净，有客若为情。
洗竹遥出日，流泉到曲池。可怜波万顷，黾勉对沦漪。
道院今犹古，间中事可书。鹭鸥驯不去，谁可得亲疏。
登堂方再月，已许庆丰年。偶继前贤迹，承流颇裕然。
堂有期颐母，天涯事远游。人生归养乐，薄宦一萍浮。
雪没驴腰白，行行诗与催。不枯太清绝，那肯犯寒来。
百卉尽摇落，独傲清霜裹。披榛见黄花，渊明元不死。
苍然蓝田姿，幽怀莹冰雪。邂逅青门翁，曾救人间蝎。
万里乘槎来，锦衣惊画炫。相逢秋风中，忽发一笑粲。
翩翩凌波仙，静挹君子德。平生出处同，相知不易得。
秘矣宫中戏，人间那得窥。开图付一笑，能不类儿嬉。
水落秋菰老，夕寒烟树微。绝为双白鹭，飞去似知几。
寒溪上下碧，水鸟去来轻。衰柳伤秋色，应知尽不成。
老树千年古，精灵变化奇。纯阳有道士，独且被渠知。
古木排山立，幽窗傍水开。直疑林处士，独棹小舟回。
岌岌两峰峙，岚光照寺门。青山无今古，白云自朝昏。
南荡不可度，北渚风浪生。向来狐兔迹，已复蛟鼍鸣。
翰墨功名里，江山富贵人。倏看双鸟下，已负百年身。
江清风偃木，霜落雁横空。若个丹青里，犹须著此翁。
寒里一枝春，白间千点黄。道人不好色，行处若为香。
色轻花更艳，体弱香自永。玉质金作裳，山明风弄影。
异色深宜晚，生香故触人。不施千点白，别作一家春。
旧鬓千丝白，新梅百叶黄。留花如有待，迷国更须香。
冉冉梢头绿，婷婷花下人。欲传千里信，暗折一枝春。
黄里含真意，春容带薄寒。欲知谁称面，遍插一枝看。
花里重重叶，钗头点点黄。只应报春信，故作著人香。
莫爱西湖好，涓涓去不回。无情是江水，犹解及时来。
蒲港侵衣绿，莲塘乱眼红。将身供世事，结缆待回风。
斫水水可断，续弦弦可完。如何郑公客，不作百年看。
已是登临晚，长须爱惜春。终当捐世事，来往卧云人。
江青沙日暖，雄鸭雌鸳鸯。相看不相识，花晚褪红香。
雨叶不自持，风花故入衣。飞花已无定，忍著恶风吹。
伏雌将阿鹜，水陆不相直。鸭鸭横波去，嗝嗝呼不得。
莫解丁香结，从教长苦辛。s因千种恨，别作一家春。
唤作忘忧草，相看万事休。若教花有语，s解使人愁。
来往违寒暑，飞鸣在稻粱。未知溟海大，不肯过衡阳。
截水无留影，哀空有断群。翅开先作字，行断不成文。
过雨作秋清，归云放月明。入帘摇竹影，塞耳落洪声。
老树仍孤秀，秋蟾只独明。何须夜来雨，s听枕前声。
短短长长柳，三三五五星。断云当极目，不尽远峰青。
未覆一篑土，便作千仞观。一自登f岩，培v视群山。
未识贵池好，尝闻弄水名。白鸟鉴中立，画船天上行。
嵩阳不得到，华顶可徘徊。当知吾性分，自有一天台。
气聚烟云速，风飞山岳摧。神游八极表，何必访天台。
暮春春已晚，不见子规飞。莫是无归处，山禽不劝归。
万事若在手，百年聊称情。他时南岳去，记得此岩名。
药苗不满笥，又更上危颠。回指归去睡，相将入翠因。
夜半一阳动，万木总皆春。当观向荣意，从此识吾仁。
一息万里驰，白日天无光。归来固吾圉，宇泰生吉祥。
中独抱孤清，外示聊以朴。不结桃李交，风味良不恶。
筑室在涧阿，种木清成阴。中有圣人书，可以乐吾心。
山水可吾情，对酒不必醉。及其不以酒，何由得翁意。
毋为陵学山，当为川学海。尹重贵自任，颜乐誓不改。
岩筑无外求，莘耕有馀乐。既为尧舜民，自抱羲农朴。
器重或可胜，道远畴能至。勉效既竭回，羞称愿息赐。
饱食无馀事，逍的散步行。清晖人不见，鸥鹭自相迎。
池东如月弦，池西如月弓。池北千丈屏，倒影碧波中。
筑堤环碧沼，种花仍满堤。幽人日往来，非关桃李蹊。
燕坐焚清香，日永袅烟篆。妙处良独知，功收物欲战。
绿阴初散地，今有入檐枝。开窗对潇洒，岁寒惟独知。
清沟知几曲，花落流红锦。妙处良独知，功收物欲战。
有人抱幽真，偏适林野趣。要之等喧寂，乃是安心处。
蔼蔼青衿子，来修谒庙仪。怜他眉宇秀，中有起家儿。
齐山压清溪，苍崖浸老碧。山半古招提，高堂敞虚寂。
携壶上翠微，雅致何今昔。谁知一笑间，俯仰成陈迹。
笑似乌梅裂，啼如豉汗流。眉间粘帖子，已上是幞头。
出槛亦不翦，从教长旧丛。年年到朱夏，叶叶是清风。
直干解新箨，低枝蔽旧丛。芟繁留嫩绿，引月更添风。
山远峰峰碧，林疏叶叶红。凭阑对僧语，如在画图中。
景淡花初落，寒生海上潮。门前归北路，微雨柳垂条。
静院莺啼竹，幽阑蝶在花。登临转惆怅，斜日两三家。
殿古寒炉空，流尘暗金碧。独坐偶无人，又得真消息。
南越第一寺，偶来心地真。却嫌桥下水，流去入红尘。
雨网蛛丝断，风枝鸟梦摇。诗家零落景，采拾合如樵。
朝元高阁迥，秋毫无隐情。浮云忽以蔽，不见渔阳城。
罗浮山下郡，楼阁枕沧溟。谁得闲中意，清风野吏亭。
山好曾留句，城高复创亭。登临千万境，谁与画为屏。
尽日芳菲园，不见芳菲好。茂草与斜阳，}}情多少。
地坦容车马，城空绝戌楼。几家烟火在，风露冷松楸。
元丰陈汀州，见谓黄太史。年登境无蝗，政恐不相似。
阴岩不知晴，路转见朝日。独行修竹尽，石崖千丈碧。
山空樵斧响，隔岭有人家。日落潭照树，川明风动花。
城中望衡山，浮云作飞盖。a来岩谷游，却在浮云外。
危亭见上方，林壑带残阳。今日岂无恨，重游却味长。
自得休心法，悠然不赋诗。忽逢重九日，无奈菊花枝。
今夕知何夕，都如未病时。重阳莫草草，剩作几篇诗。
小瓮今朝熟，无劳问酒家。重阳明日是，何处有黄花。
野鸭飞无数，桃花湿满枝。竹舆鸣细雨，山客有新诗。
花房小如许，铜剪黄金涂。中有万斛香，与君细细输。
来从底处所，黄露满衣湿。缘憨翻得怜，亭亭倚风立。
奕奕金仙面，排行立晓晴。殷勤夜来雪，少住作珠璎。
亭亭金步摇，朝日明汉宫。当时好光景，一似此园中。
客行满山雪，香处是梅花。丁宁明月夜，认取影横斜。
晓天青脉脉，玉面立疏篱。山中尔许树，独自费人诗。
出山复入山，路随溪水转。东风不惜花，一暮都开遍。
都迷去时景，策杖烟漫漫。微雨洗春色，诸峰生晚寒。
日落川更阔，烟生山欲浮。舟中有闲地，载我得同游。
朱朱与白白，著意待春开。那知洞房里，已傍额黄来。
韵胜谁能舍，色庄那得亲。朝扬一映树，到骨不留尘。
黄罗作广袂，绛帐作中单。人间谁敢着，留得护春寒。
一花香十里，更值满枝开。承恩不在貌，谁敢斗香来。
哦诗谷虚响，散发下岩半。披丛涧影摇，集鸟纷然散。
乱石披浅流，水纹如绀发。驰晖忽西没，林光相映发。
举头山围天，濯足树映潭。山中记今日，四士集空岩。
张子卧石榻，夏子理泉窦。孙子独不言，w颐数烟岫。
哦诗谷虚响，散发下岩半。披丛涧影摇，集鸟纷然散。
乱石披浅流，水纹如绀发。驰晖忽西没，林光相映发。
举头山围天，濯足树映潭。山中记今日，四士集空岩。
张子卧石榻，夏子理泉窦。孙子独不言，w颐数烟岫。
东风吹暖气，消散入晴天。渐变池塘色，欲生杨柳烟。
平生独爱山，日日频跻攀。自得山中趣，结庐万山间。
山西茂林麓，中有盘旋谷。飘飘双凤凰，飞立山上玉。
日出华山阳，月出庐山岗。巫山云漠漠，雁山烟苍苍。
东望泰岳松，西望苍梧竹。知心侣渔樵，忘情友麋鹿。
山深春亦寒，野鸟声绵蛮。山花随处发，香风吹幽兰。
夏日飞火云，枕簟访深僻。坐此松竹林，冰泉嗽寒石。
西风凉萧萧，雁过秋空高。时有岩桂发，落叶飞长皋。
三冬气凛冽，独立千崖雪。横斜溪上梅，影落溪桥月。
身在此山中，闲情薄太空。行歌白云里，白云连崆洞。
朝餐山上霞，莫采山下药。安得山中人，共跨山头鹤。
桂林多洞府，疑是馆群仙。四野皆平地，千峰直上天。
明月无长好，晴空有晦时。君家那与我，头白似新知。
山海吾乡备，移供不厌餐。恰如行建剑，幽景享多般。
似汝论三易，何人阅五车。白头长作侣，黄石即为家。
众流江渐阔，百怪石如生。错听人声闹，空岩答桨鸣。
钩窗玩孤芳，残月衣上明。紫囊拆兰麝，小风弄初晴。
幽人睡为乡，长日踵纳息。天香唤醒然，颇复费诗力。
小篱护殷鲜，久厌杂芳眩。风烟桃李蹊，一付檀槐战。
俗习有南北，交情无故新。得子班荆地，朴鲁俱淮人。
东邻夜牙筹，西邻晨伊凉。孰知陋巷士，乾坤书一床。
三吴士渊薮，向我肯论交。尚友忌一乡，同人贵于郊。
烧香为后山，展像拜太虚。谁能作九原，候虫吊寒墟。
张子五车读，笔作蛟龙腾。百战气弥厉，依然短檠灯。
广文无酒钱，到官倏改火。清谭坐萧斋，惟子屡过我。
君才高怀时，从我计已左。要追庄惠尘，挥麈论然可。
众景纷骄蹇，君独著语亲。十诗已椟藏，不与俗子论。
平生烛之武，况已雪髯翁。誉我犹时用，君言恐未公。
解颐匡鼎来，诗语穷益新。政用追前辈，不劳吞吾人。
再说可双璧，斗酒或西凉。索饭仰屋梁，付子瘿木床。
取友英隽场，如子乃石交。进善定见与，言从浚之郊。
阅世有顺逆，飞埃噎空虚。旷怀略外物，曲士乃拘墟。
李蔡下中尔，万目指骞腾。何蕃头欲白，秋窗耿青灯。
拥衾哦子诗，清梦即淮左。莫年书藏山，舍子谁印可。
秋雨歇复下，西风微自凉。不妨舟系柳，已贷汗反浆。
梁湖莽苍外，后去未云迟。县市容吾恋，江潮不汝期。
溪山可图画，风物忆吾乡。渔艇鸥鹜乱，茅茨菱芡香。
龙公底戏剧，长啸暝江天。雨鹊翻仍语，风舟舞不前。
山花有空相，江月多清晖。野意写不尽，微吟浩忘归。
矗矗山光映，团团树影重。断猿啼午夜，孤鹤唳秋风。
惟友于兄弟，惟顺于父母。无忝尔所生，造端乎夫妇。
君子之容舒，吉人之辞寡。有常则可矣，欲自得之也。
待食信天公，送穷戒星奴。驾言一煮字，安得三分厨。
弦歌不救鲁，告谕难入巴。世事蛇赴壑，吾生狗丧家。
逃不从幼安，放非效玄真。原事尧舜主，或与夔龙亲。
膏粱道之贼，资财人所奴。不如贫而乐，客至菜一厨。
角利蛮与触，幻世慈若巴。当知靠里业，自有书满家。
俗氛炎郁攸，世焰毒恶来。清当友孤竹，隐当友仙梅。
风雷汉臣会，天日唐主真。而曹其勉旃，或者一见亲。
藩兄欲学书，来问学何如。孝悌为根本，文章特绪余。
窗晴雨淋沥，花空春寂寞。梦回人不见，愁重酒消索。
人生朝阳露，物变水上波。茫茫宇宙f，如此道义何。
兰菊不竞芳，鸿燕各有时。可以人不如，大哉义曰随。
知心不用多，流俗未易一。相逢辄矛看，方信有胶漆。
书窗二尺檠，炉亭一樽酒。别去七十年，此乐重回首。
尔来鲁泮新，快睹戴席重。下舂分尺光，乃与此际逢。
草木味自同，樽酒欢相与。旧梦忽以醒，恍不如何所。
四座同寮贤，一和长官契。乐极忘主宾，论到贯粗细。
鸢鱼自飞跃，鸟兔自追奔。中有古道在，难与时情论。
江湖宽相容，风马留更勤。襄阳或可传，北山若为文。
形神雪山松，衣巾赤壁风。望之凛凛然，扫退炎尘红。
谓是苏长公，如何抱丝桐。不必穷是非，闻名自生风。
此去向南西，山高山复低。不逢清话客，已觉倦扶藜。
老去眼生花，儿方学画鸦。聊将二十字，要识汝传家。
花有重开日，人无再少年。相逢拌酩酊，何必备芳鲜。
镫花三五夜，鼓笛十分春。欲见太平事，谁非沈醉人。
残生有今日，一醉得清风。想见羲皇上，人人此乐同。
江边出相送，君去我当返。徘徊未忍还，孤帆夕阳远。
披衣起遐征，微茫认前路。哀鸿天际云，残月水边树。
旧者今不见，今者旧不知。万古明月在，千山黄云飞。
胡笳明月夜，汉节秋风前。此士已骨朽，此名至今传。
江头春水多，汤汤今复古。不载落花回，只载斜阳流。
昔谁醒中梦，今独梦中醒。万缘水上沤，百岁花前景。
中年叹忧患，不及儿童岁。今儿机械多，反不如人意。
风细吹吟凤，雷惊起蛰龙。几年卧空谷，今日享真封。
日望黄尖杪，今登白际巅。千山皆委地，一臂独擎天。
凤驾回天仗，鸳班集露门。须臾趋魏阕，杲日正中暾。
历数河南去，乾坤一草亭。一亭犹是累，千古尽浮萍。
饭已茶三啜，隅中粥一盂。陶然咏皇化，安用东封书。
云已安排雪，天仍惨淡风。缆船投古刹，拨火共谈空。
寂历少林壁，酸寒饭颗山。相逢如有旧，示我亦无还。
唐人旧吟处，古愉书多阴。欲去有余恋，片云飞碧岑。
日月疾跳丸，简篇浩烟海。弓旌误诱去，欢息可中悔。
薰风锁重棘，补被去何勇。私我几日间，此意千金重。
王事有期程，称意不可再。寄言山中友，勿误青衫爱。
共蜡登山屐，俄寻下水船。到家人怪问，满袖挟风烟。
大面窈深处，神仙碧玉壶。孙郎妙心眼，催作后山图。
神都旬浃住，大面欠穷探。未尽山中趣，重来赋蔚蓝。
罗家隔香积，天国近花坪。何日同搜览，题诗索载赓。
名山遍宇宙，历历纪舆图。安得身云水，孤筇自给扶。
西湖多胜景，飞盖喜相陪。暑气迎秋尽，江声向夕来。
风雨劳先别，敢辞樽酒深。一梢墙上竹，留作岁寒心。
清浅溪桥水，高低篱外枝。这些风骨异，瘦尽古今诗。
出田不栽桑，抱布贸丝藏。恩诏光明烛，寒灯织室光。
南山水乐洞，窈窈白云深。满耳笙歌者，谁能一洗心。
绿橘阴虽改，青山色自新。偷闲时挟册，来访续书人。
生为大宋人，死为大宋鬼。何以洗此污，清溪一泓水。
四壁无遮碍，凭阑豁远胸。何须高百尺，亦可卧元龙。
净洗碧娟娟，颜色如少年。窗前风收雨，阶下笋行鞭。
直节老欲枯，初篁瘦而劲。祖孙知几传，不改君子性。
新笋箨半含，节下粉犹绿。指日南风来，吹作阶庭玉。
溪山隔岸好，风雨过桥危。何似高楼上，停云且赋诗。
茂树坐终日，水流心不竞。谁识山中居，万动归一静。
泉急喧溪碓，山深怯瘦驴。翟汤如肯隐，来此卜幽居。
红紫委尘土，绿窗清昼长。安知两三竹，风已作秋凉。
欹枕闻春雨，闭门见绿阴。可人歌扇底，犹有惜春心。
一竿千百叶，凤尾翠交加。曾向仙坛种，和风扫落花。
新梢雾如沐，断节霜不枯。西窗夕阳下，此君何可无。
直节豸献角，低枝鸾振羽。古色镇苍然，非烟亦非雨。
仆云月未落，或谓夜过半。晓眠我正浓，漫漫何时旦。
一鸡一鸡鸣，梦觉天未晓。谁较夜短长，我睡不可少。
山寺钟未鸣，城楼角已奏。角声正可听，欹枕续残漏。
月转参旗横，梅花梦方熟。罗浮山忽来，毋乃地脉缩。
杭城打六更，市楼已攒点。流年莫催人，老色将冉冉。
丑夜方向寅，被衾冷如铁。江南贫者多，奈此霜加雪。
愁多怯长夜，况乃众病归。何待六十年，老矣当知非。
雁鸣鹤亦鸣，不待鸡戒旦。平生善利心，一鸣思过半。
宰相当此时，已入待漏院。我辈独何人，拥被犹困倦。
炉藏火尚红，雪映窗已白。梦游无色界，不知身是客。
晶晶雪前黄，矫矫霜下杰。秋香宁可衰，相与全晚节。
别作一家春，故畹已禾黍。黄香从何来，谁为东风主。
艾纳护春香，横枝偃霜月。绝怜玉妃面，化作铁汉骨。
翠翘玉搔头，湘妃赴蓬岛。如何谱骚人，不收此香草。
鸡鸣夜过半，霜气入孤衾。岁时将脱屣，邻家方f砧。
出门鸡一鸣，仆马蹋晓冻。岂知牧牛儿，正作维鱼梦。
一官振饥荒，一官覆水旱。州里多应酬，田家少愁叹。
冰魂销不尽，招得上南枝。依红横斜影，纱窗月上时。
翠管吹寒去，青旗卷仗来。慈皇千万寿，春日上春杯。
剪玉酥花细，盘金彩胜宜。六宫呈妙巧，春日颂春祺。
凤苑开丹燕，龙楼下翠华。天工不敢住，春日著春花。
春晓慈闱启，君王奏问安。和声调o管，欢颂献椒盘。
春昼慈闱静，宫帘日上徐。焚香开竺典，滴露写仙书。
春夕慈闱永，瑶池乐未央。管弦声合奏，灯月影交光。
待月长生殿，迎风太液池。兹颜欢乐日，圣德盛明时。
濯濯风涵柳，英英露泻荷。微凉无限意，分付舜弦歌。
莲叶看龟上，桐花引凤栖。圣人千万寿，福禄与天齐。
菰黍团云白，菖花剪玉长。晚凉新月上，水殿按霓裳。
海上千年实，峰头十丈花。年年当令节，同献玉泉家。
事已高超古，心犹切为民。慈颜应有喜，房宿正当晨。
玉管和声度，金铺丽景迟。思齐文母圣，春日受春祺。
宝殿春朝退，瑶池夜宴深。明朝是人日，时复问晴阴。
翠辇西湖路，雕盘北苑花。时平无外事，随意趁年华。
今岁韶光好，时逢大有年。条风方被物，菖叶又催田。
今岁韶光好，年中两见春。余寒九日在，芳意一朝新。
今岁韶光好，田闾气象淳。政平无横赋，粟贱少穷民。
何处春来早，光风入九门。未翻池荇翠，先著壁椒温。
何处春来早，坤仪物意熙。烟生金屋重，日上玉阶迟。
天上春光别，融融物态宜。彤庭花气暖，黄道日轮迟。
天上春光别，时康乐事繁。烟花浮阆苑，露叶簇金盘。
赤伏祥晖盛，黄离治象亨。天时四序正，君德万方明。
采缕盘金丽，香蒲镂玉匀。君王千万寿，岁岁乐兹辰。
日御秋秋水，云峰叠叠繁。宸心定忘暑，长算入中原。
玉燕垂符小，珠囊结艾青。更将长命缕，侵晓奉慈庭。
厚德承三殿，柔风被八弦。欲知勤俭化，当暑浣衣清。
双秀云牟实，三眠雪茧丰。无人知帝力，浑在舜弦中。
御柳垂波绿，宫槐覆幄凉。香风随步辇，偏到殿中央。
采缕萦朱户，芳菰剪翠筒。风光天上别，景物世间同。
兰气浮丹殿，槐阴被紫宸。薰琴多在御，挥拂寄深仁。
清晓开鱼钥，红云缥缈间。催裁恤刑诏，传放谢衣班。
剪玉菰筒翠，盘金彩缕长。宫中多燕喜，天下正明昌。
瑞麦登时物，香蒲荐寿祺。珠囊新样小，蹙就葛覃诗。
三仕宁为喜，一闲当自修。世情今似古，何必谢交游。
落日不可尽，丹林紫谷开。明明远色里，历历暝鸦回。
遥岑舣舟见，野思过桥生。兴尽回兰棹，归鞍月正明。
残月迷春晓，桃花怯夜寒。何人示妆洗，先傍玉阑干。
题诗最高处，不为付人看。记着今朝胜，山明松雪寒。
时情任销歇，闺思转殷勤。也胜山阴媪，挥毫托右军。
白发出门来，三见梅花谢。客路有岁年，归心无昼夜。
强言不思家，对人作意气。惟有布被头，见我思家泪。
长愿如人意，一生无别离。妾当年少日，花似半开时。
黄金无足色，白璧有微瑕。求人不求备，妾愿老君家。
天寒好风日，清香透窗纱。谁知蜜脾底，有此返魂花。
篱菊抱香死，化入岁寒枝。依然色尚黄，雪中开更奇。
江涨行无路，西风又打头。颇闻商妇怨，自作贾胡愁。
一登君子堂，满目是秋光。桂是月中桂，花非今日春。
秋风动窗户，兼闻书传香。种花兼种德，当有折桂郎。
宇内何牢落，客行双鬓华。千山万山底，老眼付梅花。
亭亭绿荷叶，密密罩清波。为见湖光少，却嫌荷叶多。
三杯暖寒酒，一榻竹亭前。为爱梅花月，终宵不肯眠。
一径过寒竹，所知三两僧。自怜入山浅，孤立本无朋。
经年一会面，危坐拥寒灰。绝胜对余子，一朝来百回。
爱日经檐暖，游蜂扑纸窗。吾生岂拘束，一笑俯涛江。
伊谁同岁晚，怀抱向君开。烟雨s芳信，望郡来不来。
饥雀啄芳蕾，蠹苔侵碧枝。是中浑不较，刻画未嫌时。
旷野多风雪，阳和一点通。不应歌兕虎，吾道岂其穷。
草木有麟凤，众只发等流。终然浪题品，麟凤自知不。
尚想夷与齐，求仁无怨啧。谁传采薇音，荒哉太史笔。
乾坤并万象，地狱及天堂。物物皆真见，头头用不伤。
堆山积岳来，一一尽尘埃。更m论玄妙，冰消解瓦摧。
辩口利舌间，高低总不亏。还知应病药，诊候在临时。
当人如举唱，三句岂能该。有问如何事，南岳与天台。
相见不扬眉，君东我亦西。红霞穿碧落，白日绕须弥。
斜阳客如画，路围丛薄间。惊禽忽冲起，似石投前山。
村舍随山远，沙寮傍岸还。轻烟鱼复浦，残雪手巾山。
山晚馀红照，林昏集众鸦。泥深茭欲笋，水满稻初花。
平野宽无际，层云拨不开。晓容收雨后，凉意送秋来。
楚岸卸轻帆，停舟曲江曲。日暮塞鸿归，春水平桥绿。
绮段堆青壁，点缀秋颜色。几使晓来风，纵横裁不得。
石壁碎寒流，行人暮已愁。更倾风月耳，无水不生秋。
原非人力建，造化琢磨成。一枕游仙梦，蟾波白昼生。
暮云无意锁，春草岂能关。何事栖霞客，从兹去不还。
云水最饶处，轮蹄无到时。夜蟾生佛面，春雪印僧眉。
水畔幡竿险，分符得异恩。潮回波似镜，聊以寄君身。
押燕移离毕，看房贺跋支。饯行三匹裂，密赐十貔狸。
杰阁临无地，仙家小洞天。循檐自来往，非雾亦非烟。
驾鹤归三岛，骑麟入九霄。祗应明月夜，来此坐吹箫。
圯上求西舍，隆中买北邻。种花行造化，移竹试经纶。
郎如枝上禽，妾比庭前树。翅健入云飞，根深随不去。
平处须忘险，危时好计安。兴亡关一著，慎勿等f看。
渚宫形胜地，从古冠荆湖。依刘开幕府，吊屈俯沧浪。
至宝不自献，韬藏亦英华。余香被草木，秀擢幽岩花。
沪湿香罗帕，临风不肯乾。欲凭西去雁，寄兴薄情看。
腊尽春犹客，春来病转多。孤樽洗块w，万事付无何。
浪儿重规利，半世家如寄。千金得美人，长向船窗醉。
溺利谁知轻，性流甚于水。东去复西回，难将逝水比。
梦魂荡孤舟，波声塞两耳。不眠闻管弦，方悟江城里。
蹉跎岁事空，次第春风起。雪消夕阳平，彻底清江水。
江北西风高，江南新酒熟。长笛吹梅花，月色满营屋。
得酒终日醉，都忘醒后愁。往来狂走马，直过皖山头。
乱山蔽天尽，丛涧绕山流。茅屋冷欲压，今日方中秋。
谷深谁吟诗，吟惹白猿听。万景虚空生，风微涧光定。
我来寻幽奇，破屋枕木末。向阳窗不关，川僧补直裰。
苍童负诗箧，百钱挂杖头。何当倩画手，画我庐山游。
水花粘稚蛙，野菜恋残蝶。麦岐苦薄收，青黄两不接。
恨鹃啼桑颠，丑妇泪如洗。手中捻银丝，阶头博红米。
四海水尚浅，孤城愁更深。船上何人笛，吹入芦花林。
吹腔不识愁，愁耳偏闻吹。月明吹更苦，泪洒降羌儿。
秋清道院空，更筹受风掩。二更看斜河，湿却万星点。
急流漱乱石，石色白齿齿。瞥见水色浑，篱头过山麂。
身绝一毫荣，胆落几回醉。难忘踏霜茅，忍冻吟冷翠。
日近长安远，风高易水寒。畏途君莫问，何啻上天难。
家依楚水岸，身寄洋州馆。望月独相思，尘襟泪痕满。
挂起梧桐月，先成一夜霜。与君飞大白，一口吸秋光。
险绝昌溪水，如何亦问津。命分毫发地，利役古今人。
作尉穷谷僻，官高何足论。温温有风味，忆昔李公存。
云液落山腹，脉与昆仑通。云何山中叟，八十颜桃红。
伏翼昏飞急，营营定苦饥。聚蚊充口腹，生汝亦奚为!
染根得灵药，无时不春风。倚阑与挂壁，相伴岁寒中。
急雨过窗纸，新凉生簟藤。蹒跚老铃下，来炷壁间灯。
壮岁故多病，老年知不堪。何须看公案，只此是真参。
画合围香裹，明窗宴坐中。兵符不须篆，丹转药炉红。
管领神仙侣，追陪山长家。往来惟意适，歌舞对年华。
剪采宜春胜，泥金祝寿幡。雪梅同雪鬓，相对两凌寒。
绿野添花迳，青春引杖藜。家人行乐处，双劝玉东西。
盛族推山长，修龄号栎翁。屏花春不老，日日是东风。
暖日黄金柳，光风白玉梅。门阑开寿域，人物满春台。
日朋添收帙，湖山引杖藜。剩周花甲子，多醉玉东西。
桃李寂无言，垂杨照溪绿。不见苎萝人，空吟若邪曲。
浣纱寂不好，辛苦触战箭。东施无丽质，安稳嫁乡县。
夏肤粗已皴，秋蒂熟将脱。不辞抱蔓归，聊慰相如渴。
岁暮天涯客，黄昏蝙蝠飞。高楼人不到，小雨怯单衣。
古人赋多情，无事辄愁苦。兰亭一觞咏，感慨乃如许。
竹色侵晚帙，泉声漱嵌根。试通丹灶路，应到老人村。
桑下芜菁晚，高花出短篱。茅檐少春事，惟记浴蚕时。
酒力欺朝寒，潮红上妆面。桃李漫同时，输了春风半。
号名极形似，摹写与真逼。聊以画滑稽，慰我秋园寂。
天色无情淡，江声不断流。古人愁不尽，留与後人愁！
霜天木芙蓉，陆地旱莲草。水花云锦尽，不见秋风好。
卫足保明哲，忘忧助欢娱。欣欣夏日永，媚我幽人庐。
月淡玉逾瘦，雪深红欲燃。同时不同调，聊用慰衰年。
水仙镌蜡梅，来作散花雨。但惊醉梦醒，不辨香来处。
小梅未可折，不折惜空回。拥鼻燃一枝，也道探春来。
分手暮江寒，徘徊立马看。寻常相见易，倍觉别离难。
壁下秋虫语，一蛩鸣独雄。自然遭迹捕，窘束入雕龙。
小槛移秀色，端来媚禅房。道人不解饮，醺然醉天香。
一丛三百朵，细细拆浓檀。帘幕护花气，不知窗外寒。
声闻与色尘，普以妙香薰。昔汝来迷我，今吾却戏君。
有个安心法，无时不可行。只将今日事，随分了今生。
窗外尘尘事，窗中梦梦身。既知身是梦，一任事如尘。
底处飞双燕，衔泥上药栏。莫教惊得去，留取隔帘看。
菊老芙蓉退，化工少均逸。蚤晚梅花动，从此无闲日。
遮藏茉莉槛，缠裹芭蕉身。我亦入室处，忍寒待阳春。
种葵如种麦，隔岁已下子。仅成一干花，浪备四时气。
牡丹初翦时，已具新花眼。代谢不容发，笑杀铁门限。
清霜染柿叶，荒园有佳趣。留连伴岁晚，莫作流红去。
真珠缀玉船，梧子炒可供。莫嫌能堕发，老夫头已童。
桃能驱不祥，霜后叶铺地。抱枝昆仑奴，犹解魑魅r。
门冬如佳隶，长年护阶除。生儿乃不凡，磊落玻璃珠。
有客叩岩扃，无人管送迎。片云闲出岫，水月自空明。
素馨间茉莉，木犀和玉簪。医来都屏去，头眩怕香侵。
绛帐胡沙暗，青编古意深。谁知洛下咏，中有越人吟。
堂下心如铁，庵中语似雷。有人参此语，三个一坑埋。
沈沈黛色浓，糁糁金沙绚。却笑宣州房，竞作红妆面。
洛花肉红姿，蜀笔丹砂染。生绡多俗格，纸本有真艳。
秋风魏瓠实，春雨燕脂花。彩笔不可写，滴露匀朝霞。
醉红睡未熟，泪玉春带雨。阿环不可招，空寄凭肩语。
苹芷迷烟路，莲舟忘却归。夜寒江水黑，风雨梦如飞。
火齐宝璎珞，垂于绿茧丝。幽禽都未觉，和露折新枝。
一路经行处，盘溪绕僻原。蜂喧花外坞，犬吠竹边门。
安陆号方镇，江边无事州。民淳讼词少，务简官政优。
曲坡行尽处，鸡犬两三家。十里长亭路，青山道正赊。
独上慈恩塔，疏怀亦慨然。异朝多少事，不改旧山川。
三月二十七，羌山始见花。将军了边事，春老未还家。
陇上带经人，金门齿谏臣。雷霆日有犯，始可报君亲。
君恩泰山重，尔命鸿毛轻。一意惧千古，敢怀妻子荣。
妻子屡牵衣，出门投祸机。宁知白日照，犹得虎符归。
分符江外去，人笑似骚人。不道鲈鱼美，还堪养病身。
有病甘长废，无机苦直言。江山藏拙好，何敢望天阍。
天阍变化地，所好必真龙。轲意正迂阔，悠然轻万锺。
万锺谁不慕，意气满堂金。必若枉此道，伤哉非素心。
素心爱云水，此日东南行。笑解尘缨处，沧浪无限清。
沧浪清可爱，白鸟鉴中飞。不信有京洛，风尘化客衣。
风尘日已远，郡枕子陵溪。始见神龟乐，优优尾在泥。
妻子休相咎，劳生险自多。商人岂有罪，同我在风波。
一棹危于叶，傍观亦损神。他时在平地，无忽险中人。
磨此千年鉴，朱颜清可览。君看日月光，无求照人胆。
弦上万古意，樽中千日醇。清心向流水，醉貌发阳春。
月色满沧波，吾生乐事多。何人独醒者，试听濯缨歌。
平湖万顷碧，谢客一开颜。待得临清夜，徘徊载月还。
日色清如照，前林叶未零。海东新隼至，一点在青冥。
晚色动边思，去年犹未归。戌楼人已冷，目断望征衣。
春色人皆醉，秋光独不眠。君看明月下，何似落花前。
墙外辘轳响，楼前江汉欹。曙光和月色，犹记早朝时。
君归一水遥，魂断木兰桡。赖有南轩竹，清风慰寂寥。
南国风波远，东门冠盖回。多情是明月，相逐过江来。
清言一以遥，默默江楼上。安得如白云，无心两相忘。
江上往来人，但爱鲈鱼美。君看一叶舟，出没风波里。
结舍近沧洲，江山不外求。我来明月夜，更得主人留。
长江万里来，古寺中流起。何如天上星，汩汩波涛里。
明月照前墀，牛弦奏流水。清风如未回，敢望无云起。
思古理鸣琴，声声动金玉。何以报昔人，传此尧舜曲。
南楼百尺馀，清夜微埃歇。天会诗人情，遗此高高月。
南园万树花，极目春芳丽。林下老成人，相招植松桂。
青郊鸣锦雉，绿水漾金鳞。愿得郢中客，共歌台上春。
渺渺指平湖，烟波极望初。纵横皆钓者，何处得嘉鱼。
一品山前识，迢迢三十春。多惭画戟里，重见白云人。
堂上列歌锺，多惭不如古。却羡木兰花，曾见霓裳舞。
有浪即山高，无风还练静。秋宵谁与期，月华三万顷。
阳和不择地，海角亦逢春。忆得上林色，相看如故人。
灵剑经年匣，决云谁为高。报分别有道，何认问吹毛。
萧洒桐庐郡，乌龙山霭中。使君无一事，心共白云空。
萧洒桐庐郡，开轩即解颜。劳生一何幸，日日面青山。
萧洒桐庐郡，全家长道情。不闻歌舞事，绕舍石泉声。
萧洒桐庐郡，公馀午睡浓。人生安乐处，谁复问千锺。
萧洒桐庐郡，春山半是茶。新雷还好事，惊起雨前芽。
萧洒桐庐郡，千家起画楼。相呼采莲去，笑上木兰舟。
萧洒桐庐郡，清潭百丈馀。钓翁应有道，所得是嘉鱼。
萧洒桐庐郡，身闲性亦灵。降真香一炷，欲老悟黄庭。
萧洒桐庐郡，严陵旧钓台。江山如不胜，光武肯教来。
数仞黄堂上，题名仅百贤。孤高宋开府，千载可拳拳。
山水真名郡，恩多补谏官。中间好田锡，风月亦盘桓。
风物皆堪喜，民灵独可哀。稀逢贤太守，多是谪官来。
去国三千里，风波岂不赊。回思洞庭险，无限胜长沙。
江上多嘉客，清歌进白醪。灵均良可笑，终日著离骚。
行歌春满路，坐歌春满园。花前人自乐，桃李岂须言。
蔽野旌旗色，满山笳吹声。功名早晚就，裴度亦书生。
饱去樱桃重，饥来柳絮轻。但知离此去，不用问前程。
夜入翠烟啼，画寻芳树飞。春山无限好，犹道不如归。
珠彩耀前川，归来一扣舷。微风不起浪，明月自随船。
绰约花无语，间关鸟自吟。及时须赏玩，风雨不能禁。
莫恨生华发，唯须不负春。风光无老少，祗属有情人。
潇洒幽栖地，山岚日夕昏。松风吹绿绮，溪月湛清樽。
白日春台上，欢娱莫诉杯。飞花留客醉，啼鸟近人来。
流水家家入，修篁处处同。城南履道宅，白传有遗风。
凤食实已美，龙吟声更奇。惜无蔡邕识，那得马融吹。
王子吹笙去，仙禽下云端。夜栖松月静，朝舞桧风寒。
藻荇遍回塘，芙蕖出清水。红灯迭照映，翠盖相磨倚。
结茅深林下，开户流水边。晓听松风坐，夜枕云涛眠。
向日铺青盖，浮波散绿盘。明珠洛浦佩，白玉水仙丹。
崩腾喷雪浪，书夜无停息。回旋天磨转，运动日卓侧。
孤屿何亭亭，苍松郁相对。池中蛟龙起，天际风雨会。
高枝含烟雾，密叶张羽翼。参差随风势，惨澹入云色。
天寒桂子堕，花发向庭中。月华十二满，常照此芳丛。
整整植翠旗，森森列羽卫。微风群玉动，赫日苍云翳。
何年撑宛荒，截置珊瑚树。长日灿朝霞。芙蕖挹新露。
峡中候帝子，青鸟空徘徊。搔首叩玄律，何当化鹤来。
草木何丰彤，悬崖护丹穴。相传通鼎湖，深窈吹寒冽。
葳蕤不记名，绝壁挂缕缕。果否垂衣年，丝麻绩i午。
紫车贮药壶，日夕发光怪。不道洞府深，翻嫌八荒隘。
反哺鸟曰慈，食母枭名恶。如鸟莫如枭，人心当自觉。
马舞睨禄山，猴朝识朱温。人岂不若兽，变故辄负恩。
蜂房开户牖，蚁穴有官守。究竟物皆然，梦幻君知否。
小哉蛮触战，鄙甚蛙黾怒。达人能大观，本以和平故。
瑞世凤鸣阳，司晨鸡鸣丑。呶呶取人憎，乱蝉合缄口。
猿啼不窥窗，牛驯常露地。伏虎与降龙，此理元无二。
解牛中肯綮，相马外骊黄。从知得三昧，意到形自忘。
蚁封罅隙地，蛙井咫尺天。那能致广大，此道谁为传。
莫想银丝脍，冰盘一醉吞。好为玉带佩，朝谒九重门。
卦下观一彖，卦中求六爻。今人仅知此，着眼未为高。
太极元无极，先天异后天。今人不识此，读易岂其然。
谓今三画卦，不自偶奇生。便指三为八，徒功口舌争。
乾坤用九六，义例析为三。朱子申欧说，开编请细探。
阳爻极六位，进退贵因时。德则何忧亢，神而不可知。
六阴升已极，坤下战乎乾。建亥阳生处，居然复卦前。
用九不为首，阳画位屯初。百八十五变，刚爻可舍诸。
十年女乃字，守节以胜情。凡诸卦用六，观兹利永贞。
屯初康险难，蒙上觉昏童。开辟乾坤后，君师大有功。
德盛时逢险，乾刚坎在前。谚云姑少待，乐饮岂徒然。
讼吉观西伯，师中验太公。得人师不战，反已讼无终。
小畜过无坎，胡为以雨云。互观藏兑泽，止水亦兴云。
履若蹈虎尾，五刚亨厥躬。乾三独柔变，是以a人凶。
盛夏靡草死，岁寒松柏贞。泰须防陂复，否有大人亨。
大有同人盛，离柔寓戒辞。无威斯近弱，不广即为私。
谦卑六位得，豫乐四爻非。庄敬与安肆，冥冥祸福几。
泰变即为蛊，否变仅为随。元佑绍圣事，至今心骨悲。
俯下知临吉，其如仰观何。相孚不待荐，一盥已为多。
离明用狱四，噬嗑贲旅丰。中孚夹离卦，两画玩虚中。
剥三与复四，皆处五阴中。自拔弃其类，吾推道是从。
仁道成已极，体元乾长人。独休不远复，当且学回仁。
午月至子复，书云七日来。六日七分说，观天何隘哉。
无妄均所与，大畜患不多。性岂无知者，心如未尽何。
艮上戒舌驷，震初羞指鼋。细观颐内外，口是祸之门。
大过本末弱，厄运逢瞒奴。文举有死耳，渊明其归乎。
习坎德天险，重离文日新。明内始照外，亨心方发身。
咸取男下女，恒言妇事夫。始感终当□，君臣其谨诸。
夜暗勿遽戚，昼光无疾行。自昭惟进德，用晦岂伤明。
一女卦反对，不同而后同。始知天下事，苟合最为凶。
在险惟反己，出险即及人。让夷急病者，蹇解二忠臣。
损其不善者，惟善则益之。自然获天佑，可受十朋龟。
五王复唐祚，不杀武三思。苋陆察爻义，惜哉张柬之。
原筮而后比，无疑方可升。不食匪井患，有言奚困亨。
震动对艮止，革故继鼎新。饮啐随时义，天机信屈伸。
屡厄未济旅，难逢既济丰。巽谦能自降，蹇困讵为穷。
易乃一量秤，铢铢分重轻。百千亿万事，义理是权衡。
全卦定凶吉，逐爻殊否臧。顷刻有变易，纵横无典常。
凶人凶其吉，吉人吉其凶。曳轮能自信，揲策勿求通。
多病全然懒，微凉尚未寒。偶然无一事，蛛网雨中看。
诗老吾衰矣，秋风又飒然。黄花香五度，八十太公年。
黄陈今不作，天地少诗人。不是诗人少，诗人未必真。
诗与风骚迫，文兼史汉长。半山非不尔，僻学汴梁亡。
五房十昆仲，独许一身存。今日重阳日，登楼欲断魂。
万古未来事，先天逆已知。卦中无不有，却要后天推。
位须分对待，气即验流行。羲体兼文用，俱由造化生。
世治常无乱，民安永不危。尚须西伯演，羲画可无之。
易名缘变易，周义取周流。出震始终艮，当于此处求。
震位东方木，胡为以帝言。一芽观出处，主宰见天根。
万物皆相见，文明午日中。圣人南面立，品汇各亨通。
兑泽何言说，秋成看水田。黄云万万顷，滋润作丰年。
天一实生水，冬藏坎次乾。精神要休养，酝酿出春天。
万物天为大，中间地次之。成功付诸子，父母似无为。
雷风火泽水，独艮不言山。朔易指方位，万形消息间。
君知已似嗣，音义古来同。万物生相续，南薰鼓巽风。
役物至未极，分明土王时。嗣火孕金气，秋成方在兹。
阳生在十月，亥谓之天门。战乎乾者物，乾实战于坤。
八列方隅位，四周分至时。画疆兴庶务，地矩囿天规。
细玩文王卦，如何法地方。田从一井起，乡遂及要荒。
观身不见背，动体悉由心。向阳负阴处，离坎细推寻。
次谦终以巽，九卦至三陈。圣人有忧患，何况是凡人。
元亨犹利正，始可用纯乾。未了一贞字，何用保性天。
亨到离时见，贞从坎处来。归根培养熟，方解鼓风雷。
背于身不见，亦不见庭人。物我俱无与，方知止处真。
乾坤始开辟，六坎首经纶。士不知忧患，焉能免世氛。
始屯终未济，世故信多艰。维坎刚中吉，周旋险难间。
彖辞六十四，三十四方贞。干事匪正固，难求心外亨。
亨嘉谁不愿，贞固士之常。乾体充刚健，刊爻认直方。
祖考精神散，子孙能聚之。淫祠祭非鬼，萃涣义何居。
易经之下卷，何以始恒咸。贞女家人得，如诗有二南。
二五时难遇，沈沦下位多。乾潜与坤屦，退谨养天和。
屈使守乡国，护保□□□。□□□比屋，燕雀语□□。
索文僧送纸，赌酒客争棋。定要全无事，何由更有诗。
老岂堪从仕，穷应不为诗。死生元有命，病亦莫求医。
我欲培修竹，新添笋几根。徘徊看不已，爱惜似儿孙。
静院幽花馥，空庭皓月明。春寒夜更好，未有一虫鸣。
袍絮无堪换，柴钱久未还。有人来问字，赊酒醉花间。
欲跨羸骖去，江村访酒家。杖头无阿堵，肯听锦囊赊。
磊落终休矣，艰难晚见之。罔知当世事，殊悔少年时。
一昨悬车后，蹉跎又五年。常书乞米帖，犹费买花钱。
不寐常欹枕，无言独倚楼。江淹犹匪恨，庾信始为愁。
落木包生意，来鸿定去期。如何萧瑟气，有许楚臣悲。
春秋逾致仕，南北粗知名。有客有相问，如何不治生。
为客弹长铗，□□□短衣。奈何年不肯，五过古来希。
自古有治乱，谁家无是非。晓床听邻语，琐琐诉寒饥。
湖上山如画，何人解见山。此心无一事，心日卷帘间。
湖上山如故，湖边客总非。容堂今不见，凉夜草萤飞。
慧远无此冠，修静无此巾。此巾要亦有，无此洒酒人。
江外芦芽老，城中柳絮飞。春风犹几日，谁与濯征衣。
春老鱼苗动，江肥雪水来。大孤山下路，何日泛舟回。
想归归未得，悔醉醉还频。不料湓江上，题诗送晚春。
十载干戈后，辛勤莳牡丹。岂知身是客，借与别人看。
老身何可病，客舍只宜晴。晓鼎催煎药，窗间又雨声。
偶得西斋字，向西开此斋。人间诗眼少，天下夕阳佳。
不识第一画，羲皇运腕初。凭空说仪象，枉著汗牛书。
舜禹昔禅位，曾将易问蓍。即知重八卦，已自伏羲时。
高下乾坤位，东西日月门。正身当午立，一点认心源。
太极元无物，群生性命根。一奇仍一偶，万象满乾坤。
四象写老少，两仪书偶奇。四从两上判，惟一邵翁知。
八卦各为八，枝从干上横。厥初有何物，万物一根生。
钟律及星历，军师兼井田。方圆两图在，万古立鳌天。
从来二生四，谁谓二生三。迷路求玄牝，精微未许探。
首言天地易，次语赞羲皇。系传谁精玩，先看第一章。
子半至午半，南方旋北方。往来分逆顺，治乱判阴阳。
有画无言语，斯文岂易知。人心对天一，更向画前窥。
天地有定位，地天阳泰三。更于通气处，细认泽山咸。
乾坤坎离位，元会运世篇。三百六十岁，才似一周年。
瀛登唐治日，奎聚宋兴年。子午复南北，一声啼杜鹃。
圆象天仪转，方侔地里分。独超形器外，寂感一灵君。
河图天地数，五与十居中。所拱中一点，心为八位宗。
六爻六画后，六位六虚中。此处曾着眼，玄哉无极翁。
万世复万世，人心无改时。此理本非古，伏羲先得之。
先觉欲觉后，三峰列四图。求精由蕴入，言说本来无。
心法先天易，盍于离位求。傥非明出地，长夜使人愁。
天地囿于气，圣贤修此心。范围非有许，生聚尚斯今。
水旱尧汤有，行天数可推。圣君得贤相，翻是太平时。
神农尝毒药，轩后设难经。认取卦中意，仁心救未形。
水平民不溺，谷播世无饥。气数如寒暑，能无理转移。
谁识归奇意，专为御患谋。将寒储纩絮，未暮贮膏油。
两重三画卦，半束百茎蓍。避就殊凶吉，元无巧与奇。
画处本天地，占时通鬼神。自然大道理，丝发不由人。
独妙先天学，恭惟击壤翁。返观心是易，万化出胸中。
谩言同一嗜，世尽爱梅人。亦有行歌者，腰镰采作薪。
含情笑不言，政是多情处。参得个中禅，此事尝分付。
枝北复枝南，明星□□□。不用怨春风，且作初开看。
化工真是巧，玉蕊更层层。若使□□刻，千年犹未成。
青皇手一陶，苦要牢笼去。不敢受恩多，桃李休相妒。
人兮吾与游，竹兮吾与俱。世浊此独清，室小自有余。
环堵未可轻，足稽天下事。何必晋诸贤，自是周二子。
为嫌太孤高，邂逅松梅友。忽与竹同评，是遇知音不。
清神造物悭，数竿自超俗。苦觅渭滨封，万此岂有足。
华行有后先，志节无今古。君看锦绷儿，楚楚已可数。
不入闹园林，雅媚佳山水。君子亦党乎，贤者后乐此。
风来声清圆，月明影婆娑。挺挺岩壑姿，时亦妩媚何。
滔滔天地间，非我安知我。大儿王子猷，小儿文与可。
泛菊秋始佳，爱莲夏方娱。不如交此君，清兴无时无。
仆也环堵人，公也钧天居。本出元子下，岂必竹马余。
先生啸诺余，尝欲访青士。门生可举舆，不必命儿子。
此士党有挟，则不与之友。持此问秋崖，一笑见颔不。
横厨先玉盘，膻荤鄙哉俗。竹谓高将军，汝手污吾足。
矫矫不可羁，一节足千古。桃李闹漫山，岁寒谁汝数。
千载兰亭人，所乐在山水。等闲一笑间，风度乃如此。
不因排根人，安得兹婆娑。请赋淇奥诗，但恐居亡何。
问卿自用卿，为我宁作我。道莫强项为，本见折腰可。
风檐诵新句，绝胜丝竹娱。此竹古来有，此诗今时无。
寂寂度年光，坚贞玉雪香。冶容谁氏子，终日傍垂杨。
美人隔秋水，伫立奈愁何。剪取灵均语，临风恍浩歌。
墙角老槎牙，槎牙阅岁华。谁知杭欲死，解出背时花。
千古水仙玉，坡以逋仙配。山谷弟山\，两事同一意。
几回桂州梦，欠一桂州诗。何日万里外，吟梅真大奇。
不但色浓华，更觉香幽迥。笑杀海棠仙，死抱渊材恨。
香清还耐久，粲粲镂金葩。想见蜂为蜡，单方采此花。
春色满梢头，所思尚千里。京洛贵人多，谁欤堪欹似。
平生空四海，红紫委如尘。梅处生新敬，宁非具限人。
翁仲为余泣，江头负月明。一从少陵死，此路断人行。
楚楚碧霞裳，轻轻青玉履。三千一太真，道妆侍天子。
坡翁短衫情，此语差足据。为爱松风亭，朝云已仙去。
青冢锁香魂，罗浮埋玉质。美人薄命多，临风空太息。
商家宰相羹，周代笾人供。自古实为先，唐后花始重。
人言是金屋，我见即柴门。但认安身处，区区何足论。
补之敕谥村，简斋致公辅。未必画惭诗，只为遇不遇。
何缘春信息，第一到田家。为甚笙歌院，重重绣幕遮。
整整复欹欹，微微褪玉肌。娇羞说不尽，露下月低时。
春去雨霏霏，青梅未接时。青青几万斛，可惜不充饥。
短褐一枝筇，穿花云几重。日边花鸟使，定不到山中。
相彼一长须，赤脚亦无有。二梅侍侧焉，岂不差胜不。
夜月玉堂前，春风紫盖边。想君都看破，宁与我周旋。
忆昔跨吟鞍，花翁赏新句。回首十年强，肠断天竺路。
一阵晓风寒，惊飞点去鞍。行人易愁绝，便作柳花看。
四月沙河市，青盆雪色盐。吴儿甘美饫，可是喜酸咸。
谪仙豪放甚，小妾伴金鞍。未可将穷相，诗人一例看。
邻笛不须吹，惊喷枝头雪。主人日日来，长见开时节。
众口一酸调，佳处在味外。忽使水火争，谁令居鼎鼐。
青女出骖鸾，负恃天然色。一等淡梳妆，太真迎虢国。
长愁花易天，倏被风吹尽。因爱雪花飞，枝头巧相映。
人言广寒宫，合种梅花树。那知白玉容，自怕嫦娥妒。
自嫌太奇绝，混以雪和月。却有一味香，教人细分别。
平生惟有梅，与语觉差可。此外岂无花，周旋宁作我。
慎勿扫苍苔，芳英堪藉地。丘壑足风流，欠得脂粉气。
有人善丹青，画我风满袖。其如香笔下，描不就□□。
清绝畏人知，幽香发深省。故用此时来，徘徊花下影。
佳则风月境，远而烟水乡。此花元本分，定不为人香。
佳句千所嗔，谪与水仙隅。樽酒酹逋翁，更道香影下。
南州雪易消，得春却差早。到处有梅花，不如在家好。
荒山俄积玉，老蚌忽明珠。惟是据枯槁，年来一字无。
梅亦有何好，花中偏得名。只为淡生活，不傍闹门庭。
澹寂自天姿，逢人借颜色。一笑比河清，希仁太孤特。
淡淡腊前药，离离夏初实。结裹若异然，不是东皇力。
梅曾无一语，人□不能休。觉得逋仙句，梅犹未点头。
玉尘固清俸，也莫大餐多。试问采薇子，而今还在麽。
逆境春容少，穷时节义难。此花小异处，却要十分寒。
花老几人来，人老花常少。安得似花人，年年陪一笑。
甚处足横斜，孤山水一涯。从来个中水，只许照梅花。
耻与俗同犀，惟有身随影。不谓世尘中，梅亦更此境。
寒炉耿夜长，辣肩得文句。将以一枝春，逢人无寄处。
人生贵德时，一笑亦足适。三冬冰雪辰，几遇佳风日。
花疑天女现，根讶化人移。到眼如曾识，无心转见奇。
风月本无穷，台观亦□恶。妙处吾能言，却恐儿辈觉。
东皇第一机，谩道凭花寄。那知东皇来，已落第二义。
万里载梅归，道是春来路。那知春到时，梅已随风去。
千载几梅诗，难在道首处。便是武夷翁，亦赏西湖句。
昔逋才两句，共不用文章。援笔人皆是，写来当甚强。
狂与豪倾酒，饥肠共索诗。为梅成热恼，除是把□医。
白叟醉杨柳，韩翁忆李桃。便令铁心者，其奈玉颜何。
只言梅信末，不柰此愁何。莫待一枝折，撩人愁更多。
窗非作梅地，梅雅与窗宜。未识日斜后，何如月落时。
只见漫天雪，元来亦有花。两三花自好，半树太多些。
一生心下事，皆可对人言。独有这些子，难为世俗论。
雪月是花非，但觉夜成旦。世事忌分明，朦胧差好看。
尽是矜风日，谁能耐雪霜。难中见工巧，黑常胜青皇。
山林殊市朝，易隔故人面。珍重山中人，留面长相见。
道不为人香，其如人竞即。香外更多佳，人亦未易识。
笛谱久无传，冷落孤山社。觅得半个难，何况同赋者。
戎衍瑶林机，秀雪玉圃秀。向令能寂寞，岂不是佳人。
樽前酹花神，诗因酒转新。方知这奇事，不属独醒人。
天香无尽藏，参透古来希。便使露些子，犹为杜德机。
难得雪成持，不标风无赖。生来避闹蓝，行不超色界。
梅岂必□竹，居何与梅事。政尔亦偶然，人自见之异。
瑶妃一念差，谪堕人间世。琼阙未忘情，时带盈盈泪。
留樵五百诗，半为梅花赋。悔不瘐岭游，天成诗一部。
夜半长生殿，金钗恨最长。分明后身是，环子伴三郎。
尚居阑菊殿，岂占杏桃先。梅自伤迟暮，人犹作早看。
看梅如看画，由我不由他。千树江头少，一枝瓶里多。
苍崖凌绛霄，横席坐高迥。遥夜闻吹箫，山空月华冷。
十年红紫□，容易怨春园。不向瓶中见，还从檐上看。
东皋或巾车，西园亦飞盖。以我方古人，两脚大自在。
烟低一片春，留与贫受用。阿连自能诗，吾衰不复梦。
宁与崖下人，烟雨耕牵确。读书亦何为，谨勿累吾角。
归来遽云出，既出又归来。自处苟如此，渊明安在哉。
子盍观於泉，遇险维其止。流行非所知，一寒清到底。
佳日春酣酣，一色锦步障。谁知山中人，如此富贵相。
山林有灌木，其大可蔽牛。藓石眠清阴，坐间天地秋。
凿空为此名，忽已落众口。聊结一间茅，承当作崖叟。
穷涂一何恸，多岐一何泣。指拟世间人，路头从此入。
山险者夷之，梯以石齿齿。於间遂成台，有梅适堪倚。
竹迳转西麓，山花能白红。要知造物心，政在无言中。
秋风新饭香，蔬亦美可茹。宁知世有人，万钱无下筋。
拳石以为山，勺水以为池。我观於世间，何者非儿嬉。
若以雪见我，以林为吾家。君其非诗人，不能识梅花。
入林不厌深，避世不厌独。倦飞鸟知还，毋惮下乔木。
锺乳三千两，胡椒八百斛。笑杀出中人，破纸塞故屋。
匪书谁与稽，匪行谁与居。以书造竹所，俯仰千载余。
亭亭几长身，斯可谓之土。以我为隐乎，指以二三子。
不肯一世人，草木自宾磉。举杯问樵岚，见有此客否。
可癯不可腴，可独不可俗。君看室中人，今已不p足。
曲士多在今，节士多从古。此君岂易得，仅可一二数。
一迳自明月，谁能此婆娑。床头易未了，如此良夜何。
竹意吾为谁，山曰子非我。未知回孰贤，自赞午也可。
俗士不足语，之子谁与娱。闭门但痴坐，尔辈宁可无。
茗碗漱藜苋，诗肠许坚顽。是间可无人，不可无此山。
鸥鹭之与侣，竹石之与居。子虚亡是公，付之渴相如。
苔寒两不借，对面宁尔劳。欲语二三子，卑之毋甚高。
爱之不我疏，狎则不我亲。山耶其竹欤，君子哉若人。
吾侪磊块胸，所见不相远。借我竹外出，一榻供书偃。
烟霏日夕佳，隐固胜於显。孰从崦诗之，要亦山一蹇。
终南有捷径，涧恧而林羞。其人岂其山，宁勿相累不。
相从文字盟，不与如此酒。他日有移文，毋令猿鹤受。
老子可林壑，诸公自烟霄。缅怀归耕归，底用招隐招。
寂寂度年光，坚贞玉雪香。冶容谁氏子，终日傍垂杨。
禹穴探幽眇，神功接混沌。绝麟才此笔，春梦试平章。
一迳净於秋，山中夜来雨。倚松不知还，幽禽妙言语。
马令园中本，移来村墅中。太官令却献，黄帕不来封。
已被莱子服，种汝奉高堂。汝自忘忧尔，吾忧未易忘。
灯寒岳麓雪，帆饱湘江胡。过家谁起予，岂无独醒人。
襄蜀莽万里，战骨高於城。湖南宁几州，耕凿偷余生。
民愚一何鼠，民怒一何虎。谨毋芟刈之，持以报九五。
宁骑踏雪驴，莫骤追风马。霜蹄失衔勒，多是快意者。
三十已专城，斯亦未足贵。潘舆归故乡，吾乐宁可既。
吾道一而已，惟诚一之至。毋或参以三，亦勿贰以二。
借筹渭阳幕，边画分毫毛。邵州二千里，能勿鉴寐劳。
迢迢烟水寒，猎猎霜风侵。此行何当还，民瘼简帝心。
居千卿者三，至九卿者四。不博牛背眠，y酸信殊嗜。
玉虹横吾腰，金貂直吾首。宁知千载名，不如一杯酒。
事有俄顷间，遗臭及万代。吾观於期人，不过一字爱。
东坡真天人，落笔蓬莱宫。何如赤壁笛，一鹤横秋风。
周有说爱莲，陶有诗爱菊。吾居则谁与，其诸子猷竹。
秋云七尺藤，夜雨一卷书。寂寞空山人，微此谁与居。
吾心如铁石，命则薄於纸。藉口见古人，则亦赖有此。
吾犹金在冶，惟冶者所甄。谨毋出光怪，夜半号龙泉。
暗雨落漫漫，山中五月寒。大江浑不觉，溪壑有惊湍。
策筇山下路，未省尽幽寻。回首见桑枯，始知墟落深。
骏马机前异，游人肘后悬。既参云外客，试为老僧看。
侬是剑南人，惯识故乡好。绿叶接红花，辉映绥安道。
炎夏天颇热，侬门对溪住。摇荡采莲舟，深处疑风露。
塞上秋始肃，野草叶叶黄。侬家有菊花，灼灼不忧霜。
塞北寒气逼，对火拥氍毹。犹忆侬家里，蓬头两夹襦。
翠岭依然在，芳根久已陈。山灵如感旧，亦合厌荆榛。
缅怀清绝姿，风流似居士。固宜命斯台，俗子视桃李。
茅檐人幽径，风雨聊可栖。喜无车马喧，而有耒耜随。
中流有行舟，似亦得清致。只恐乘舟人，未识月中意。
山腰一抹云，云起知何处。争渡小桥寻，天风又吹去。
石何有於云，云乃生於石。拂石讯云踪，苔深无处觅。
眼俗难观古，时间只顺天。平生羞诡遇，投老更加鞭。
不嫌夫婿丑，亦勿厌深村。但得一回嫁，全胜不出门。
山中亦何有，烟云扶层梯。叠石抚空罅，洞水涵清漪。
南浦送微波，西山来远绿。日暮独盘旋，恨然抚孤竹。
前辈不可见，古道邈难寻。何时赤松子，相与归山阴。
折腰为五斗，我已愧渊明。共赴东林约，怅然怀友生。
虚斋篆炉烟，兀然得禅寂。虽有锦绣肠，画饼安可食。
亭亭漳底松，干凌雪霜孤。既无鸾凤翔，鸟雀来喧呼。
一世竞荣利，纷若空中花。蚤作田园计，人生会有涯。
外慕亦无已，反身良有馀。乘流如可游，韫x岂藏诸。
圣德覆天下，欢然万物春。北窗微笑傲，似是羲皇人。
心逐轻波去，身随匹马归。据鞍挥泪尽，回首一依依。
日永不可过，夜凉愁更多。蝉声嘶晚月，孤枕梦如何。
一别遽如计，归期可奈何。无心恋明月，有泪寄流波。
都城一日雪，庭户皓已盈。呼儿试轻扫，留伴小窗明。
天公亦戏人，奇幻惊倏忽。朝来檐c间，一一缀明月。
晚风扫连氛，客被憎夜峭。明趄赴看烛，更把昆山照。
高堂连夜赏，蛾眉映珠栊。谁怜闭门客，衣穿履亦空。
墨云埋日车，厚雪镇坤轴。行路勿匆匆，包藏恐深谷。
忽惊陋巷间，踏作琼瑶迹。坐闻郢中歌，妙句压元白。
春雷忽隐隐，春雪复纷纷。农夫戒及泽，荷钎已成云。
撒监乍可拟，刻楮竟难成。妍辞觑天巧，应复召邹生。
盈尺兆嘉祥，三登贺一太。我虽无寸田，一饭犹足赖。
隐君在何许，遗迹此山阿。春风闭门处，回首空烟萝。
隐君在何许，遗迹此山阿。春风闭门处，回首空烟萝。
故国兴亡数，勤民土木嘉。废台称是楚，辨物愧非华。
孙吴摅将略，申甫翰王家。腐儒要底用，归种东陵瓜。
二阁宁独暖，万家方号寒。何当放春去，和气满人间。
萝径朝飞雨，莓苔梁翠浓。登山双屐健，自拟少年同。
故国兴亡数，勤民土木嘉。废台称是楚，辨物愧非华。
老朽归田久，鸟纱白发新。经纶天下事，都属少年人。
将身托战争，世事百无情。相对生离别，浑如落叶轻。
辞家出戍边，北望隔青烟。怕作沙场梦，秋宵不敢眠。
庆娘颦翠眉，春瘦怯罗衣。笑问采花蝶，如何成对飞。
湘湘未识羞，独坐抱箜篌。贪学耆婆舞，抬身拜部头。
向晚一鸠鸣，道人春睡足。无处写幽怀，巡桅数修竹。
睡少秋难晓，吟多食愈贫。南柯无近阙，差尽梦中人。
过客空寻访，飞仙已杳冥。他山多可买，归去读黄庭。
清晓叩玄关，忧时鬓已斑。何如闲道士，隔竹看君山。
金沙春三月，桃李照城郭。石峡x鲤鱼，时时醉宾幕。
寄宿翠微颠，身疑入半天。晓钟鸣物外，残月落岩前。
一簇楼台地，嵯峨四面函。路盘七折岭，坐对六时岩。
路转歌声杳，夜深云露浓。美人行月下，秋水泛芙蓉。
江色侵枫冷，松风入暮幽。莫愁樽酒尽，明月在高楼。
昔日闻苏小，今朝见小苏。未知苏小貌，得似小苏无。
吾心似秋月，碧潭清皎洁。无手堪比伦，教我如何说。
萧萧风雨声，一夜入修竹。中有贵世人，归云掩茅屋。
移家杨柳湾，小筑田家坞。一宵春雨晴，满地菜花吐。
晓鸟啼哑哑，游子初去家。去家向何许，雪暗天一涯。
仙翁去不还，石井烟雾白。谁难蹑其踪，勾漏良吾宅。
井空寒不流，汲取不知夏。披襟醉瑶华，白榆历历下。
撑肠万卷书，不知何处著。寄语腐唇人，於兹宜领略。
鸟咏短长句，花呈赤白章。化工非不巧，闲客笑春忙。
茫茫三界中，何处不自在。情存想未除，转侧成拘碍。
念念等空寂，行藏鬼莫窥。是名真遁者，安用山林为。
竹底寒流驶，幽深客可招。壶中无尽景，更渡一浮桥。
竹间有寒流，四面浮苍翠。何必驾层空，萧萧尽秋意。
有爱即耽著，竹色共花光。何似无心人，尧桀两相忘。
川原万草木，总放无量光。要识和同意，乾坤不s藏。
秋萤腐草化，芝菌出枯朽。形质但变迁，中有一物久。
大道无关键，人人悉可窥。超然明日用，了不碍云为。
伏羲画卦后，文字积丘山。谁知圣人意，要妙唯一言。
仲尼作六经，中遭秦火厄。毕竟不可磨，尊道而贵德。
黑白未分时，几人知北著。一著只这是，为子说崖略。
忘机海上游，鸥鸟下为侣。入山莫怖畏，猛虎即是汝。
法法本来空，无垢亦无净。直向异类行，何曾失正性。
漏泄春光处，山寒已放梅。痴儿元不识，须待百花开。
相逢无间隔，万里一天风。与子元同姓，何劳问祖翁。
辩嗟孟轲劳，清笑伯夷隘。秋毫满六虚，须弥藏一芥。
路经新雨滑，山带宿云昏。草履吾家物，相将过别村。
旱魃难除遣，南箕未可招。安能r双舄，飞去学王乔。
黄昏蚊扑扑，白昼蝇营营。天地一红炉，几人得聊生。
桃源渺何所，不知有冬夏。堪笑市朝儿，炎凉争代谢。
倚杖长松底，无风昼自凉。吾庐傍林壑，嘉木耸千章。
酷热无从避，天风几日秋。寸阴不知惜，大火急西流。
中扃自清凉，穿凿多门户。神凝一气归，陋哉勤纳吐。
呼吸一寒暑，三界本无家。人间自火宅，未老发先华。
古人夏造冰，秘诀从谁发。胸次斡乾坤，手中提日月。
幽人纫为佩，不为香与色。秋菊暨江南，未可比君德。
蛰龙道已成，升降得自在。渊无百尺深，窍穴通沧海。
爪牙了不露，谁能见其踪。超然变化处，即此是真龙。
百花照春台，标名只取梅。道人宁拣择，聊记雪中开。
水竹两奇绝，客来安此名。那知污秽里，识得是真清。
玉免夜夜明，金乌朝朝彻。吾身有神光，大千韬日月。
俯仰天上下，尊称唯我独。无物亦无人，本来真面目。
炯炯练千尺，苍苍玉万个。客来魂一清，四顾不敢唾。
独立未为真，万法皆吾侣。故於竹柏间，强名相尔汝。
心澄气自爽，满目是青山。欲知拄颊意，一笑可忘言。
高岗立万松，晨夕鸣天风。法法如是说，应不负山翁。
物物皆有机，此发彼先知。试看弋钓子，鱼入鸟高飞。
园林作佛事，施子不少吝。携筇渡一溪，华藏愈无尽。
一间犹未达，惜哉千种仙。我欲挟之进，俾见天中天。
浮游世界海，无心舟自虚。簸荡从滔天，不管风涛虞。
野航一逍遥，湖海意自足。翩翩犯斗牛，谁谓推平陆。
修证彼何人，有国号众香。此境了不殊，沉檀蔼飞扬。
遐观目力穷，莽苍云山碍。傥知色非色，坐见六合外。
高人了色空，法界无近远。客来一登临，正好高著眼。
修篁卫长江，云气自翔集。中有无心人，片云随出入。
曳杖推门去，问讯西溪云。超然人境异，佳气日氤氲。
临深投纶竿，直钩本非钓。欲钓圣贤心，默坐得其要。
结茅覆短椽，仁风追太古。回视轮奂美，唾笑如粪土。
迟日下金殿，香云蔼玉炉。苑花迷晚蝶，宫树集寒鸟。
今日出东郊，东郊好春色。青青原上草，莫放征马食。
近贵全为聩，攀龙即是聋。虽然三个耳，其奈不成聪。
云低树头青，风急叶背白。一坞无来人，鸟语斗格磔。
枕流饭脱粟，长夏以终日。曳屣行歌商，风轩时弄笔。
身心既已闲，吟风兴亦偶。山东打茶声，睡思忽抖擞。
人生等戏剧，衮衮徒区区。老身其回头，今有古非无。
休问桃源路，寻梅暂往还。梅花有知己，何必定湖山。
土瘠事刀耕，家无终岁蓄。所资盐井利，持易他州粟。
山人跨雪精，上便不论程。嗅地打不动，笑天休始行。
腊雪余香径，朝挥上绮甍。翠生兰蕙色。和人管弦声。
重锦褰妆幕，请罗换舞衣。钗头双燕子，先向社前飞。
芳根出涧底，秀木依墙东。莫顾一时好，当观三世空。
论坚莫如松，言脆莫如葱。坚脆卒同尽，无尽无如翁。
群英日零谢，并蒂发奇芳。愿以附驿使，为兄寿且昌。
尚不求真语，何能计妄言。且饶只麽会，犹是弄精魂。
雄风摇碧绿，画角吊黄昏。一带分江记，双峰点海门。
清风去无尘，白云来无心。一笑玉溪上，落花流水深。
自系牛昌隐，威风震海寰。待吾谋用日，同共扫完颜。
燕鸿望南飞，春至还北去。托食波浪中，潇湘几回渡。
游子思故乡，天涯两相逢。时平甘r纬，定交各涂穷。
濯濯机中丝，粲粲绵绣段。自非同心人，千金孰肯换。
江湖多青山，舟楫长往还。山色难送客，不如住山间。
解缆山衔日，移舟雨暗溪。无情子规鸟，梦断隔林啼。
蒿莱自舆台，松桂犹伯步。便合追孔林，无庸号寒木。
虬龙舞云端，风雨来海上。尚想堂中人，诗成一回向。
苦心有深思，劲质无软语。贤科废因公，此事亘千古。
种木已如此，高贤有余思。赖公酷似舅，其谁羡牢之。
郑虔骨已朽，孔父天不遗。他年从事贤，手板空倒持。
栋梁乃不取，得地且深植。妖娆紫薇花，岁晚犹伴直。
剑外吾能说，山川大抵同。君行在巴徼，民俗半夷风。
火田租赋薄，监井岁时丰。地里舆星直，江流汉水通。
胡髯抱嵌岩，白云拥万里。若弄华阳珠，我欲割左耳。
上作千仞翔，下作笤岩栖。箫韶在何处，苍梧云气迷。
塞日穿痕断，边云背影飞。缥缈随黄屋，阴沈护御衣。
念念通前劫，依依返旧魂。人生会有死，遗恨满乾坤。
谁翦银河水，飞花出汉霾。月明人竞往，踏破水晶街。
危构压江东，江山形胜雄。但闻竹枝曲，不见胡床公。
隔岸东西州，清川拍岸流。但闻竹枝曲，不见青翰舟。
蒹葭被洲渚，凫鹜方容与。但闻歌竹枝，不见题鹦鹉。
南浦下鱼筒，孤篷信晚风。但闻竹枝曲，不见沧浪翁。
胜概今犹昨，层楼栖燕雀。但闻歌竹枝，不见乘黄鹤。
露湿云罗碧，月澄江练白。但闻竹枝歌，不见骑鲸客。
北渚芙蓉开，褰裳拟属媒。但闻竹枝曲，不见莫愁来。
西戍长回首，高城当夏口。但闻竹枝歌，不见行吟叟。
莫把雕檀楫，江清如可涉。但闻歌竹枝，不见迎桃叶。
长安在何许，疑在白日下。徘徊天一隅，华月生新夜。
长安在何许，疑是青天上。矫首i西风，溪云断人望。
杨华吹复尽，春色但茫茫。独立西楼上，持情向夕阳。
游梁复归宋，南北更相送。失得两如何，劳劳不如梦。
游宦几人达，不知强健归。未容夸昼锦，几见化缁衣。
闻有高秋兴，清樽醉飞鸿。应悲故人远，薄晚面西风。
倒橐黄金尽，方悲行路难。桂薪炊玉粒，可是乐长安。
客子厌京尘，长街风眯目。安得卧南阳，清潭渍寒菊。
雏雀学翻飞，不知毛羽微。青p笑高树，待尔饱朝饥。
猎儿燕楚俗，得意唯驰逐。不知庙堂上，坐饱万钱肉。
庙堂击鲜食，日负天下责。不知五湖上，自有扁舟客。
扁舟彼何人，国霸始谋身。不知钓鱼翁，羞作故人臣。
可怜明月光，委曲照空床。自是元无梦，更悲今夜长。
郎官老辞笔，得尔寿春碑。奸贼余灵在，斯文是戮尸。
白也遭时网，临年放夜郎。何妨去物远，当道横豺狼。
昔人泯黄壤，陈迹变沧波。劫火洞然坏，无如嘉句何。
杜守王明府，吾知夫不凡。解持余酒u，一饫逐臣馋。
岑辅何为者，当年唱不应。名随诗石在，附骥两青蝇。
归云去悠悠，长风来猎猎。檐角两长楸，斜阳晒黄叶。
梅梁巢已空，去此复何从。勿惮归飞远，冰霜不尔容。
纷纷脱柯叶，衮衮断根蓬。不待吹扬力，随风亦自东。
宿雨尘霾静，寒原黍稷空。临风聊放目，不为送飞鸿。
病骨倦空林，曳杖闲庭步。暗烛与寒虫，迢迢思风露。
不复怒飞声，朝鸡得擅鸣。婆娑犹有地，媚灶毕余生。
未卷半帘霜，犹疑在庭月。倚树汲清泉，疏风猎华发。
霜空出华月，樽酒聊相对。别夜复婵娟，故人千里外。
近砌掷鸣签，长檐悬素绠。湿翅暝鸦归，高梧落寒井。
维汉南有箕，垂象列三辰。长司簸扬职，糠秕居前尘。
驾犁岂知耕，布谷不入田。大农坐官府，百吏饱穷年。
悠悠复悠悠，泪寄东风流。所思怅何许，西北齐云楼。
悒悒复悒悒，秋眠成梦泣。薄暮落花天，高楼面风立。
薰风酣绿树，午日思黄鹂。的的罗窗梦，西邻可得知。
南城空目送，西馆断心期。悬知今夜思，明灯半下帷。
暑雨茅柴熟，秋风淮白肥。留连阮校尉，何日跨驴归。
东轩美风月，诗酒伴欢呼。昨日墙阴过，依依见碧芦。
後夜溪山雪，临门望子猷。莫因清兴尽，半道却回舟。
何处延明月，东城百尺楼。故人那得见，後夜是中秋。
小市门南路，旧游联马行。只从前日别，秋草一番生。
偶得悲秋句，还惊旧社空。中庭步明月，朗咏与西风。
南京一登眺，朔雁正来宾。好去长淮北，殷勤访故人。
百步洪头水，秋霖一夜浑。相携濯缨处，无复履綦痕。
樽酒津亭别，还城何所投。无情是流水，断送到南州。
子敏超龙级，得官何处州。它时趋洛下，独与士龙游。
努力张谋父，躬耕老白云。无年俭足用，此外奈何君。
寇叔情何厚，邮筒数得书。前春应上冢，能访酒家无。
远寄陈传道，穷秋亦罢官。还驱款段马，吟雪向长安。
不见会之久，每思诗酒豪。扁舟由甬上，乘兴可须招。
子仲安贫者，毗陵久罢归。秋风一相忆，赖有燕西飞。
试吏王文举，俄缠风树哀。明年道濉上，为尔一徘徊。
好在张居士，云龙寄梦频。西斋见风月，连榻复何人。
希远来彭泽，聊为三迳资。拂衣归底处，命驾定何时。
元弼今安健，音尘久阔疏。早年倾盖意，白首复何如。
试问江南客，何时肯度杯。多情是湖水，每日石头来。
不见江南客，愿听江南钟。倾耳度遥夜，天寒多北风。
高岸已为谷，斯人如蜕蝉。固应留宝刻，信示当家仙。
西戍夕阳晴，东城石镜明。有山名八字，供作两眉横。
应龙昔此去，雨雨助腾伸。旧穴潜鲛蜃，风波横要津。
□□□□□，□□□□□。□□□□□，□□□□□。
亭揭奇章榜，斯民孰去思。多l羊叔子，涕泗岘山碑。
南津赵佗石，云是昔人舟。长忙精卫志，不碍长江流。
孟公泣竹地，今是布金园。不保五亩宅，非无百代孙。
壮图可复道，罄折营五斗。负郭二顷田，何时落吾手。
平生感激心，炯炯徒自许。尘埃五十弦，难为齐人拊。
稠人致高位，一二难遽数。骠骑彼将军，未应贤第五。
扰扰尘笼下，容身亦自贤。横尸道边子，共笑直如弦。
长言与短调，谁谓高游艺。谩赋芳草篇。长安居不易。
石头城上客，领取一枝梅。何事春消息，今从江北来。
笼灯耿欲灭，枕下虫声切。底许事相关，煎人肠断绝。
果尽犹招手，车停更起尘。固应持一笑，先答近辕人。
千里长淮北，东风破雪寒。此行休问路，蓦直到长安。
衮绣行将复，沙堤百里东。病夫虽老矣，犹解赋豳风。
帷幄参神算，边尘万里清。西藩聊偃息，犹是一长城。
来暖西枢席，斯民赖已多。前春凤池水，四海涨恩波。
门阑曳裾客，皆自许人豪。今日宸廷下，谁知北郭骚。
公论由来重，高怀此去轻。吾非厚知己，感叹此苍生。
新书许从事，狡穴荡应空。寄语征西将，无矜猎犬功。
前日神州尹，声华掩赵张。春风长有待，难树是甘棠。
千载君臣会，将图不世功。卷收天下福，偏厚右扶风。
池上雪初消，春鸦已占巢。自怜流寓迹，无地可诛茅。
池上千条柳，依依解占春。自怜衰飒鬓，不与物争新。
欢归夜何其，月照临门别。後夜待欢来，开门但明月。
要知两侬心，等是它山石。此诚不可转，彼情无自入。
朝为去山云，暮为还山雨。谁谓物无情，欢期不知许。
人生嚣尘中，几若驹过隙。安得坐此山，枕流复漱石。
庭下晓来霜，菰顿芭蕉折。络石瘦菖莆，独抱青青节。
佩袭芳兰碧，钗明宝篆红。深宫三十六，同被二南风。
萱长宜男草，榴开结了花。欢声喧令节，庆事属天家。
明进离方午，柔生遇已阴。妙参三圣易，细测两仪心。
梅试催妆粉，兰披入梦香。迎春占北斗，受福拜东皇。
象应轩龙次，恩承帝座光。燕坛风澹荡，蚕馆日舒长。
宽大朝廷诏，中和郡国诗。欲求跻庆历，先使见淳熙。
太液轻澌泮，温明霁日融。菜流芳荇碧，花颂瑞椒红。
涪山信有灵，送客六月雨。晓行如深秋，千憩无点暑。
向背有感态，纤稼无定姿。最怜花脱后，全似蕊包时。
雨来山出云，雨过云归海。悠然天地间，得此大自在。
方雨江流红，示霜芦花紫。寂寂远帆来，拍拍晴鸥起。
花片墙阴晚，禽声屋角晴。东风犹峭在，煨芋坐深明。
未出为远志，出则为小草。请看耆^窟，几年黄面老。
伸缩一双手，去来三世身。新丰惊昨梦，斗酒满怀春。
止水搅不动，好山邀辄来。松间寒月晚，似角两翁催。
天面如人面，昏昏镇是愁。晚来云色解，新月放眉头。
猿臂老不侯，鸢肩腾上速。娄罗千丈长，不博一寸福。
云来万山动，云去天一色。长啸两三声，天高秋月白。
六代烟尘息，千年象教尊。衣冠悲故里，聚落见荒村。
放汝入长江，养教鳞角出。风云际会时，莫道不相识。
鸟道盘空上，松根抱石生。羽人分两舍，鸡犬自闻声。
道抱阴阳妙，天行日月长。花开千种丽，叶下一般黄。
青山万古色，几人曾赏心。萧萧木叶下，我坐复沉吟。
独坐千峰下，偶马起徘徊。有谁相共笑，遥见隔溪梅。
衡岳望嵩少，屹然河汉间。浮云自来往，谁肯拓关山。
我病死无日，经书更穷年。少年宜若厉，诗酒勿留连。
天道方愈怒，在人宜敬身。望于经吏内，严自作工程。
岁月叹逾迈，入门事业难。战兢曾子意，岂可遂阑珊。
我祖生文定，杰然继真儒。门风早衰飒，吾弟意何如。
道人南山来，万里青云开。去念见本性，聚散真悠哉。
又见雁南飞，远行人未归。西风吹白发，肌瘦不胜衣。
又见雁南飞，行人几风归。朔风吹病体，独对雪霏霏。
又见雁南飞，远人音信稀。东风吹梦去，一见貌颀颀。
北湖境自舒，水迥山更碧。雪衣故飞来，照影共清白。
马迁法左氏，实录系日月。孰传经世学，傥可论绝笔。
种学根不深，履道乃邮传。欲收反约功，必也破万卷。
挟策博塞殊，愚智相千万。反躬诚且乐，此事要早办。
阅书五行下，未胜百回读。至道一念存，请事不远复。
夙有水云趣，倦游尘土间。冲山为谁秀，几案我江山。
熟醉莲荡风，未赏梅溪胜。踏雪访屏山，今年得乘兴。
腾龙纷野马，非雾亦非烟。心共春山远，诗凭淡墨传。
秋容何处佳，淡泊寄寒水。无滓湛遥天，我心正如此。
银竹森空映，湖乐队莽中。不因风卷去，那得见冲融。
海色连四明，仙舟去容易。天籍岂辄问，不是卑朝士。
写就相思字，灯前带泪看。欲缄还未忍，少待泪痕乾。
听尽芭蕉雨，愁人夜不眠。凭谁将此意，为妾到郎边。
酒对红炉暖，香凝绣被温。老天有私意，寒不到朱门。
身为功名役，因思队者贤。只行山后路，羞过钓台前。
挑灯伴寒夜，兀坐竹炉边。赤脚知吟苦，时将山茗煎。
圩田依涧水，入夏未栽禾。不是春耕晚，山中寒气多。
露重湿征衣，风急翻纱帽。山下灌园人，倚锄看马过。
沂水乐吾道，兰亭叙幽情。古人不复作，四海无吟声。
此心仅方寸，去天唯咫尺。欲付子孙耕，先自竭吾力。
莘野特浪耕，璜溪岂真钓。珍重富春翁，此境最高妙。
胸怀自洒落，风月特寓形。造物无尽藏，何假乎丹青。
黄钟一萌动，物物皆阳春。天地妙囊签，满腔都是仁。
宦情原自薄，卜得吴松居。乡味已饱谙，胡为羡鲈鱼。
天地有生意，验之阳气回。所以霜雪中，春风先及梅。
山寺闻晨钟，深省静中发。展转睡不成，推窗看明月。
成蹊虽无言，妩媚随东风。挺挺冰雪姿，所禀自不同。
篇篇剔蠹鱼，字字编科斗。萤小无晶光，明月入我牖。
嘲风咏月天，问花寻柳地。随遇可行乐，但欲适吾意。
庵中有高人，不受红尘触。吟诗每夜深，来伴山云宿。
倚柱看潮生，渔歌静中发。吟罢寂无声，江风对山月。
山鸟不知名，窗前作意鸣。自言还自答，终始一般声。
石磴不可攀，前头有积雪。安得冰玉人，对此清高节。
念头才起处，此一常分明。其中有主帅，谈笑驱五兵。
主人心地阔，以意名其亭。长携一樽酒，坐对前山青。
独抱岁寒心，不知时有四。赤日行炎天，林下自秋至。
凉飚起深谷，清影摇空山。醉眠石上人，梦中度百滩。
林高动轻籁，云静天无风。缥缈笙空下，依稀鸾佩逢。
萧萧琴瑟鸣，洒洒霜露下。愿期素心人，同游明月夜。
高风过岩麓，林杪撼潮海。满地落松花，杖履袭清霭。
潜心写幽韵，洗耳听寒涛。吟声自摇动，误疑泛鱼s。
老枝髯鬣动，古干鳞甲翻。积阴生润气，芳菲翳兰荪。
湖海元龙气，因吟恐负身。世间无谒客，天下有诗人。
出岫本无心，云在意亦在。松桧无高枝，舒卷何所碍。
天不雨霜雪，朝曦与暮霞。江梅呈腊蕊，岩桂又冬花。
四壁人声绝，榻下蚊烟灭。可怜翠微翁，一夜敲打拍。
路尽山尤胜，溪深水愈豪。寺楼今不见，依旧五峰高。
虚心怀月明，劲节挺玉立。岂是外春风，春风无处入。
意得壶觞外，心清杖屦间。簿书休吏早，花鸟向人闲。
平生事幽贞，足迹不出门。岁晚迫饥寒，暂得媒妁言。
春风满庭除，琴瑟亦静好。翁中有欢伯，相祝以偕老。
屏山重回首，日暮起长思。鸿雁来翩翩，共赋棠棣诗。
君家两宁馨，翠竹栖鸾凤。`簟燕新居，孔释复抱送。
山以静故高，水以静故深。福禄岂外求，万感皆人心。
古寺残僧少，孤村碧树围。明朝山下路，愁绝望烟归。
生平因寡合，岁晚交更少。非干世俗薄，自是志量小。
野鸟春布谷，阶虫秋络丝。呶呶空过耳，终不救寒饥。
抱琴历高峰，拂石就晚阴。空山对摇落，怀哉千古心。
十方同聚会，个个学无为。此是选佛场，心空及第归。
齐野非吴渚，支郎是子陵。钓台千古月，宝塔万年灯。
阴阴松竹合，幽鸟傍人啼。一局枯棋罢，曦轮又欲西。
殿楼边翠麓，窗户俯清湘。游客匆匆去，高僧白日长。
离火自天烁，温泉由地生。我来需晓汲，聊用濯尘缨。
冲市柴鱼集，应山鸡犬号。问知人苦乐，米价不多高。
四海兵今息，耕夫未得知。黄梁不敢吃，碗尚半蒿藜。
几树浓于茜，斜阳景最幽。忽因风雨尽，全减十分秋。
一堠居市廛，百堠居林莽。土木若有情，山中亦惆怅。
寂寞真龙去，雩坛血不乾。世情多冷暖，对此鼻辛酸。
逐处随青草，生来不识愁。旱田乾欲死，拍手也须讴。
忆在山中日，溪边把钓钩。相逢恐惊起，招手却回舟。
忆得别离日，乡桥柳脚斜。读君诗一转，全似到吾家。
至音不可收，今人滞形器。欲知古乐心，山中此声是。
中国浮图盛，祈禳渐不过。吾民非独困，山鬼恨尤多。
疏率君堪爱，无心宦又高。身思眠白屋，人勉着青袍。
号隐疑名福，贪归似姓陶。常宁邑难小，应合得牛刀。
琴鹤为友朋，出入常拂拭。生来节便高，故有扶危力。
佞舌儿女柔，异教蜩螗喧。岂能听蛙黾，静枕诗书眠。
插屋数竿网，穿篱几尺船。水乡菱芡足，不著免租钱。
牵驴饮江水，鼻吹波浪起。岸上蹄踏蹄，水中嘴对嘴。
自古多如此，君今独奈何。可来白云里，教汝紫芝歌。
什袭发硎刀，无名自贵高。秋衣犹葛制，午饭厌溪毛。
万木霜摇落，山呈斧凿痕。痴蝇思附尾，警鹤畏乘轩。
日短循除庑，溪寒出臼科。官居图画里，小鸭睡枯荷。
眼看人换世，手种木成阴。藏拙无三窟，谈禅剧七禽。
寒水几痕落，秋山万窍号。红梨啄乌鹊，残菊挂d蛸。
佳人斗南北，美酒玉东西。梦鹿分真鹿，无鸡应木鸡。
茵席絮剪茧，枕囊收决明。南风入昼梦，起坐是松声。
半菽一瓢饮，悬鹑百结衣。萧条鬼不瞰，聊可与同归。
天下放玄虚，谁知与道俱。唯余范武子，乃是晋诸儒。
驴耳对轩轩，争酬价十千。眈眈两虎视，不值一文钱。
打荷看急雨，吞月任行云。夜半蚊雷起，西风为解纷。
人有岁寒心，乃有岁寒节。何能貌不枯，虚心听霜雪。
黄河彻底冻，白发通心白。虽有顾陆手，百巧画不得。
险心游万仞，躁欲生五兵。隐几香一炷，露台湛空明。
昼食鸟窥台，宴坐日过砌。俗氛无因来，烟霏作舆卫。
贾侯怀六韬，家有十二戟。天资喜文事，如我有香癖。
林花飞片片，香归衔泥燕。闭合和春风，还寻蔚宗传。
床帷夜气馥，衣桁晚烟凝。瓦沟鸣急雪，睡鸭照华灯。
雉尾映鞭声，金炉拂太清。班近闻香早，归来学得成。
衣篝丽纨绮，有待乃芬芳。当念真富贵，自薰知见香。
四海无远志，一溪甘遂心。牵牛避洗耳，卧著桂枝阴。
前湖後湖水，初夏半夏凉。夜阑乡梦破，一雁度衡阳。
千里及归鸿，半天河影东。家人森户外，笑拥白头翁。
天竺黄卷在，人中白发侵。客至独扫榻，自然同此心。
垂空青幕六，一一排风开。石友常思我，预知子能来。
幽涧泉石绿，闭门闻啄木。运迤胡奴归，车前挂生鹿。
雨如覆盆来，平地没牛膝。回望无夷陵，天南星斗湿。
使君子百姓，请雨不旋复。守田意饱满，高壁挂龙骨。
巧解逢人笑，还能乱蝶飞。清风时入户，几片落新衣。
韭苗香煮饼，野老不知春。看镜道如咫，倚楼梅照人。
蒙茸冒枯几，想像挂霜枝。永失金衣友，文章安用为。
落日衔城壁，祠东更一游。悲来惜酒少，安得董糟丘。
忆在昭陵日，倾心用老成。功归仁祖庙，正得一书生。
羊生但著鞭，勿哭西州门。故有不亡者，南山相与存。
庆州自不恶，藉甚载声华。忠义可无憾，公今有世家。
公归未百年，鹳巢荒古屋。我吟殄瘁诗，悲风韵乔木。
伤心祠下亭，在时公燕处。临水不相猜，江鸥会人语。
公有一杯酒，与人同醉醒。遗民能记忆，欲语涕飘零。
委径问谣俗，高丘省佃作。昔游非苟然，今花几开落。
在昔实方枘，成功见圆机。九原尚友心，白首要同归。
人去洲渚在，春回花草斑。清谈值渊对，发兴如江山。
白足礼江沙，七星在云表。洗心无一尘，缺月西南晓。
苦雨已解严，诸峰来献状。不见白头禅，空倚紫藤杖。
恼人自作乐，休休莫莫莫。相看将白头，止有不如昨。
北来哺慈乌，南归护尔雏。昨夜云飞雁，相随我不如。
志欲收九族，别离乃同生。谁能成此意，惟有孔方兄。
大父无恙时，刻意教子弟。归扫松楸下，洒我万里涕。
朴落非他物，纵横不是尘。山河及大地，全露法王身。
风惊鸿雁行，吹落秋江上。为扫碧岩边，问叔今无恙。
钟鸣山川晓，露下星斗湿。老夫梳白头，潘何埙篪集。
骑虎度诸岭，入鸥同一波。香寒明鼻观，日永称头陀。
湖北山无地，湖南水彻天。云沙真富贵，翰墨小神仙。
梅蕊触人意，冒寒闻雪花。遥怜水风晚，片片点汀沙。
驾鹅引颈回，似我胸中字。右军数能来，不为口腹事。
水国鸿雁秋，烟沙风日丽。莫遣角弓鸣，惊飞不成字。
荷锄郎在田，行饷儿未返。终日弄鸣机，恤纬不思远。
萧寺吟双竹，秋醪荐二螯。破尘归骑速，横日雁行高。
拥膝度残腊，攀条惊早春。陈郎浮竹叶，著我北归人。
前身寒山子，後身黄鲁直。颇遭俗人恼，思欲入石壁。
金蓓锁春寒，恼人香未展。虽无桃李颜，风味极不浅。
体薰山麝脐，色染蔷薇露。披拂不满襟，时有暗香度。
小姬暖足卧，或能起心兵。千金买脚婆，夜夜睡天明。
脚婆原不食，缠裹一衲足。天日更倾泻，h面有余燠。
醉红如堕珥，奈此恼人香。政尔无言笑，未应吴国亡。
金石不随波，松竹知岁寒。冥此芸芸境，回向自心观。
知足是灵龟，无厌乃朵颐。虚心万物表，寒暑自四时。
无外一精明，六合同出自。公能知本源，佛亦不相似。
辱莫辱多欲，乐莫乐无求。人生强学耳，万古一东流。
枢机要发迟，饮食戒味厚。渔人溺於波，君子溺於口。
泾流不浊渭，种桃无李实。养心去尘缘，光明生虚室。
道人不凋琢，万镜自明己。愿公勤此履，深彻法源底。
毗卢足趺光，照耀世界海。旋岚黑风起，到岸得自在。
鼻孔随人走，日中忽见斗。踏定太冲脉，壁上挂著口。
达摩从西来，不受梁武衬。却面少林墙，衣钵一万贯。
饥渴随时用，悲欢触事真。十方无壁落，中有昔怨人。
去日撒手去，来时无与偕。若将来去看，还似不曾斋。
正观心地时，丝发亦无有。却来观世间，冬後数九九。
江南鸿雁行，人言好兄弟。无端风忽起，纵横不成字。
万里唯将我，回观更有谁。初无卓锥地，今日更无锥。
江南十兄弟，长被时一共。梦时各自境，独与君同梦。
虽受然灯记，不从然灯得。若会翻身句，弥勒真弥勒。
向上关捩子，未曾说似人。困来一觉睡，妙绝更通神。
往日非今日，今年似去年。九关多虎豹，聊作地行仙。
吴山十二棋，一击玄关应。探人怀中事，如月入清镜。
相望六千里，天地隔江山。十书九不到，何用一开颜。
霜降水反壑，风落木归山。冉冉岁华晚，昆虫皆闭关。
冷淡病心情，暄和好时节。故园音信断，远郡亲宾绝。
山郭灯火稀，峡天星汉少。年光东流水，生计南枝鸟。
冥怀齐远近，委顺随南北。归去诚可怜，天涯住亦得。
啧啧雀引雏，梢梢箸成竹。时物感人情，忆我故乡曲。
苦雨初入梅，瘴云稍含毒。泥秧水畦稻，灰种畲田粟。
轻纱一幅巾，小簟六尺床。无客尽日静，有风终夜凉。
深根藏器时，寸寸抱奇节。遭时上风云，故可傲冰雪。
竹下倾春酒，愁阴为我开。不知临水语，更得几回来。
诗入鸡林市，书邀道士鹅。云间晏公子，风月兴如何。
春风马上梦，樽酒故人持。犹作狂时语，邻家乞侍儿。
忆同稽阮辈，醉卧酒家床。今日垆边客，初无人姓黄。
对酒诚独难，论诗良不易。人生如草木，臭味要相似。
春色挟曙来，恼人似官酒。酬春无好语，怀我文章友。
红梅定自开，有酒无人对。归时应好在，常恐风雨晦。
东南万里江，缘净一杯酒。王孙江南去，更得消息否。
献笑果不情，貌亲初不爱。谁言百年交，投分一倾盖。
土气昏风日，人嚣极雁鹅。寻河著绳墨，诗思略无多。
放逐臣之常，胡为乎汨江。不先于楚死，未免作秦降。
拟嚼枝头蜡，惊香却肖兰。前村深雪里，莫作岭梅看。
直上云峰表，云间谒洞天。自惭无善政，来此乞丰年。
蛙吹和童事，重开已汗颜。更须留近作，待过十年看。
娟娟竹影薄，决决溪流浅。风生秋意回，野塘天容远。
一声苍壁裂，再奏蛟龙悲。事往迹犹在，山空人不归。
落日河梁上，迟留客去旱。近邻无远送，莫说最长枝。
桥阔狭如马，芦高低似人。白苹洲上客，枉恨洞庭春。
公如柳柳州，柳桥如柳浪。恼杀涉溱人，望望不可上。
碧芦自愁绝，黄芦正枯折。宵征雁影孤，坠此桥下月。
芦桥复柳桥，芦枯柳可爱。不厌春与秋，主人客有待。
洞庭生白波，陇首起黄云。渔舟雾里见，羌备月中闻。
涧道垂黄花，山城拥红叶。人争小舟渡，马就平水涉。
谏议茶犹送，郎官迹已疏。斜封三道印，不奉一行书。
楚山全控蜀，汉水增吞吴。老眼知佳处，曾看八境图。
江山起莫色，草木敛余昏。谁感离骚赋，丹青吊屈原。
云埋凤林寺，浪打鹿门山。今日江风恶，郎船劝不还。
石似浣纱石，江如濯锦江。征帆向何处，云雾晦蓬窗。
心空如太空，豁然无可触。一真法界中，灵照常安住。
起灭心不停，生化形无数。奇哉大丈夫，自在空中住。
一切是非薮，皆从外听成。我是厌闻者，反听存灵响。
求听存灵响，冥心合太虚。清融浮想尽，名曰小无余。
了知起灭意，决定生死根。不复随缘转，是名不动尊。
三空一不空，悟入势孤雄。得道加殊称，超天自在公。
心不择时息，书不择时观。达理意无碍，豁如天地宽。
权要亦在苦，苦在当忧责。闲慢亦有乐，乐在无萦迫。
多图果何益，只自劳奔竞。不如收身心，凝然成静定。
人爱居而富，我爱白而虚。富贵荣辱会，虚白吉祥居。
今人学宴坐，不免寻思过。欲免寻思过，但知学宴坐。
貌愚愚谷邃，道醉醉乡春。愚醉无迷谬，伊予意又新。
风花荣落速，水月净明深。物物观天理，资吾入道心。
赋象各由心，影响无欺诈。元无造化工，群生自造化。
丘师伯莫晓，寂寂明皎皎。日午打三更，谁人打得了。
挂帆涉沧波，瞬息三万里。蓬莱有会期，莫为风雨止。
前津风色恶，断岸寄孤艇。输他田舍翁，午酲犹未醒。
曾向钱唐住，闻鹃忆蜀乡。不知今夕梦，到蜀到钱唐。
溪声滩外急，草色两中深。客意自南北，山光无古今。
膏药积不绉，松短阔长同。金紫须长翅，其余只在中。
五色诸虫脸，锄弯注地长。再如锅底黑，此物号强良。
酒醉猫儿脸，花花白路纹。此般生像者，弃物不须论。
紫黑苍黄肉，青白胜鹅梨。黑青肉亦白，淡黄白亦宜。
肉色欠纯正，腰上多红铃。月头红白间，百战不能赢。
昏小脑搭重，路粗半节儿。棠梨三角额，此等不须题。
大腿圆长健，小脚粗铁线。班白黄色真，此名金不换。
短鳖兼穷细，屁勋青黑同。只好留墙壁，何须问主公。
项似蜻蜓样，毛丁又起班。更兼形色正，打遍世无双。
紧隘花班项，无毛黑漆光。纵有完颜勇，终须受祸殃。
鳖小更短促，无毛一片光。这般生像者，不养又何妨。
城中得此观，不用远寻幽。松影半坛月，竹色一帘秋。
金凤凉夜深，吹我萧萧发。起折丹桂枝，惊落花上月。
裁衣赠所叹，曲领再三安。叹出无人试，闺中自着看。
令我歌一曲，曲终郎见留。万一不当意，翻作平生羞。
明妃未嫁时，满宫妒蛾眉。一朝辞玉陛，人人泪双垂。
年年心随春，日日穹庐中。遥见沙上月，忽忆建章宫。
身同汉使来，不同汉使归。虽为胡中妇，只着汉家认。
浅把涓涓酒，风流杜少陵。是中有真趣，全胜醉瞢腾。
报恩须烈士，拂意是忠臣。君看倾邪辈，哨哨似妇人。
出仕虽无补，归耕宁买田。聊将报明主，庶不愧前贤。
老人夜不瞑，宿鸟未安栖。送睡冯杯酒，思晨听晓鸡。
人间五福少，世事罕兼全。将此不贪宝，延予有限年。
拟续冰壶传，尝赓玉糁诗。蒸豚贵公子，却莫遣渠知。
一自入金门，屡蒙分玉食。今朝苜蓿盘，犹疑照初日。
老丑慵看镜，清狂爱作诗。虽酬真得侣，衰白亦相宜。
岁暮偶出郭，斜阳带远村。雪松含腊意，沙水动春痕。
出门谁与游，顾影恻我情。赖有木居士，作伴山中行。
松花金粉落，荷叶翠钿浮。啼v千山暮，一年春事休。
时节催农圃，园林花事空。柳苍无故态，苗长有新功。
君恩华老境，庆事接新春。门户严呵禁，神应护吉人。
一春天富贵，万象物光华。遥想西湖上，风流卖酒家。
春来贪起早，春思还缭绕。一语破春愁，黄鹂韵清浇。
茅茨西日肝，翁媪自相依。不识鸳鸯意，双双作伴飞。
动植凑东风，天机各自浓。花粘蜂股重，絮恋柳腰慵。
老态日日增，欢意时时改。唯有对壶觞，依然此心在。
种花真护落，曾不救号寒。我自金芍药，从渠黑牡丹。
风色作吴霜，山中草木黄。冷烟笼碧瓦，露叶遍寒塘。
劝我著新衣，深辞老不宜。如今百事懒，不比舞雩时。
八秩归乡井，交游一二存。固知年及耄，似觉老而尊。
公馆当清夜，移樽近北墉。秋声连蟋蟀，月色淡芙蓉。
共绾同心结，那知有别离。对人争忍说，不敢画蛾眉。
今日如山堂，携家如逆旅。为谁十日留，南山看烟雨。
且唱还乡曲，初非衣锦衣。不须华表望，丁令此时归。
忆昔东坡老，曾吟陌上花。我今归故里，卉木正光华。
绚丽繁霞彩，荧煌瑞锦堆。夜深疑睡去，日暖怕慵来。
莫忆鲈鱼美，吴天浪正浮。只应归梦到，千顷荻花秋。
家音何用寄，邮置有沉浮。旦夕天边去，书来一雁秋。
山中境最静，静极恐关情。莫听流莺语，应怀求友声。
一别三四日，已怀千万情。醒心亭下水，先作夜吟声。
境静约心兵，无由起妄情。拟将笙笛耳，同听夜泉声。
吾叔非凡士，从来眼目长。相期在今日，此意最难忘。
延庆堂中梦，人言积善家。翠娥环绕句，今日定如何。
午漏奏新诗，昕朝召节飞。若非梁武帝，谁识谢玄晖。
归路俯清川，呼奴自刺船。戏鱼翻晚照，宿鸟入寒烟。
晴蜻舞幽涧，水鹊立枯槎。予亦坐烟壑，有生俱有涯。
老退保余生，不愧身与口。大似刘真长，东山亦何有。
吾师自有庵，何必从人借。闻道架虚空，大千同一舍。
天地即吾庐，胡为号借居。赵州无住着，不作更还渠。
飞叫入仙城，千门夜未扃。那知清禁里，却有野人听。
老人气血少，日夜遭煎煮。点检槁形骸，能禁几寒暑。
腊残梅破靥，春近柳含滋。指日欢娱地，东风浩荡时。
老人须老伴，旧事可重论。今古不同调，后生难与言。
大傩存古礼，彩发映雕冠。如今身老大，不似小时看。
春前一寸雪，春后一犁金。万里烟瘴息，九农和气深。
六十遇明主，家空无一廛。百年今共尽，五福晚兼全。
欲识梅山境，回环列万峰。朱门依绿水，粉堵出青松。
盥面知新瘦，看书觉近昏。风霜不相贷，老意与谁论。
不织不耕日，无忧无恼身。旷哉天地德，养此最f人。
霜降水自落，春浓花欲迷。道心因老进，狂态逐时低。
自是绳枢子，夤缘登宦途。f情入鱼鸟，岁晚卧江湖。
露叶明朝彩，云峰吐夕岚。山中无限景，诗力不相参。
酒力欺人老，花容笑客衰。自怜花与酒，终是不相宜。
芡实遍芳塘，明珠截锦囊。风流熏麝气，包裹借荷香。
清秋初过雨，湿叶闪晴晖。数册文书静，一庭人事稀。
春暖和烟重，冬寒带雪稀。何如秋浦畔，含思独依依。
新月秀弯弯，高悬碧落间。何当依玉避，潇洒看江山。
商所孜山园，园花取次妍。蓼丛迎露重，菊本望秋圆。
老去犹趋府，往来添客愁。丹枫渔舍晚，花麦野田秋。
去燕忽若失，断蝉凄复连。不唯观物化，且以感流年。
饭余行挟册，醉后卧看山。举世皆忙者，无人伴我f。
山中有至乐，静者得其意。所以入山人，同来不同味。
不到山中久，山寒景益奇。冻泉零雪谷，坠叶弄风丝。
海棠初破萼，红艳欲无春。小插依霜鬓。花应恕老人。
怀情既不尽，谥隐亦何疑。截舌帝其怒，在天灵可欺。
十月气候变，园林霜叶黄。余粮栖下亩，宿霭罩寒塘。
一水泻寒玉，数峰罗翠屏。渔樵自来往，不悟落丹青。
幽幽庭下草，悟悦有禅味。君看红紫场，纷纭乱人意。
草木肥梅雨，江山快晚晴。芳塘荷芰发，香泛葛衣轻。
吾家何处住，一嶂独成围。莫遣通樵斧，应嫌减翠微。
深山五六月，犹自有莺簧。吸满幽人听，何如入建章。
小桥横野涧，物色自阴清。终日相晤语，松声与水声。
六出弄阴机，新晴闲夕晖。余过随雁去，残雪带春归。
酒到刘伶坟，斯人已枯槁。不如营糟丘，吾将此中老。
江山客思满，云水稻田空。日坞悬秋实，霜林坠晚红。
倚杖立江干，丹枫叠嶂寒。何人三昧手，画我看秋山。
野坐花飞片，溪行水涨痕。山中f日月，世上别乾坤。
夜半霜铺瓦，浑如水泼衾。炉红朝易起，衣重老难任。
风高霜挟月，酒暖夜生春。一曲清歌罢，华胥有醉人。
课仆舁丰壤，辛勤种牡丹。不知从此去，更得几春看。
四始诗之至，源充治世音。后来无郑卫，蛙蚓谩呻吟。
自是山禽侣，徒因语得新。不堪供贵玩，却作李山人。
永日静无聊，空庭散郁陶。憩禽猜落果，乳雀趁飞毛。
滴水添壶箭，跳丸叠崦嵫。只夸颜似玉，不觉鬓成丝。
有客访山间，愁襟一笑宽。青灯亲软语，薄酒缓清欢。
拍岸鱼遗子，排檐燕引雏。有生俱有欲，情爱岂其无。
死固汝可怜，生亦我所爱。生死两相缪，吾将解其会。
万古长空月，亏盈不计年。魄生蟾共没，光满蛤同圆。
禄厚君恩得，才疏德性迂。入门随手散，不作守钱愚。
云岑抱秋阴，水木起夜色。原野渐萧条，田禾卷阡陌。
云岑抱秋阴，水木起夜色。原野渐萧条，田禾卷阡陌。
肥遁元无闷，躬耕亦自娱。曲肱安陋巷，爱尔亦颜徒。
木桥横野水，竹迳踏晴沙。桑r交阴处，吸藏隐士家。
正此恢台夏，园池绿节交。高荷擎羽盖，新笋出旗梢。
种桃三百树，随处有开花。来年三二月，便是武陵家。
雪霰晓漫漫，天公剩作寒。林梢栖白风，炉焰舞红鸾。
临发汉中时，精诚见表辞。此心谁尽了，死后有天知。
竹翠凉虚寝，炉薰养道情。日长无一事，燕坐有余清。
竹杖点湘斑，长随掌握间。老来方得力，伴我一生f。
脚力未须扶，时时踏莎迳。爱君如友生，伴我山行兴。
足弱老态增，颠仆人共骇。无趾真吾师，天刑乌可解。
脚力虽云弱，心灵尚宛然。休轻刖孙膑，犹解杀庞涓。
我爱谭田寺，短桥横碧波。数椽松竹里，静处不须多。
庭前栀子树，四畔有桠枝。未结黄金子，先开白玉花。
迹虽无地著，心实有天知。一禽从不获，不敢范驱驰。
十室所可重，喜君吾道同。因过一携手，醉卧六经中。
苍苍岩上树，夜气积而然。念彼人之学，盈科为有源。
司晨兼五德，曾伴宋宗窗。日攘能防慎，终当免镬汤。
正心谨独时，笃实惟精一。克念雨不欺，充然四端立。
恭己时存养，敬以充四端。唯狂能克念，作圣抑何难。
彤云垂四野，六出舞漫天。却笑广文郑，严寒无坐毡。
读书本卫道，何以道欺人。古害称杨墨，而今害益深。
莠除苗自长，醅化醴方醇。学至盎然后，眼前皆是春。
重色耽沉面，娱音乐侈华。禽荒迷不返，未有不亡家。
齐家先正己，标准自吾身。动息从心里，规模卫武箴。
修己师曾子，为人谋必忠。信诚交以道，传习熟加工。
斗室安居广，炉香乐性闲。不欺幽独境，无愧两仪间。
克己工夫熟，磋磨日日新。形端仪表正，汤圣自盘铭。
芸禾雨苦连，草秽何能蠲。借问司农者，俱云不得天。
明诚道不离，知格无邪伪。中正着吾心，毋为私欲蔽。
知止於至善，修身止和诚。五伦止此定，明德日新民。
南亩种豆苗，苗稀草犹胜。农人费锄耘，凶秽何不净。
众卉竞春妍，芬芳无彼此。霜寒摇落时，独秀何如尔。
种柳护吾庐，无妨隐者居。绿酬一樽酒，青映五车书。
栽梅沿屋角，幽趣少人知。雪后月明夜，孤芳吐几枝。
人皆爱桃李，我爱种青松。桃李易凋谢，青松却耐寒。
分种玄都观，移根出武陵。河阳花满县，曾历避狂秦。
种竹清无俗，虚心耐岁寒。凭窗风日爽。诗酒可盘桓。
揠苗昧所养，乞祭骄其妻。诡遇得禽者，宁无惭嬖奚。
山花红与绿，日暮颜色足。无名我不识，有毒君莫触。
二载巴川县，谁知是与非。还乡何所有，载得一清归。
古殿千年屋，高松百尺阴。真人不可问，时有鹤遗音。
陶铛煮孤影，寒灯沸青花。冰开数江树，月落失人家。
不作栋梁用，偏寻山寺居。但闻声似鼓，谁识木为鱼。
洞天人远矣，琳馆有遗踪。愿弃人间事，优游慕赤松。
倒景虞渊日，余威泽国霞。宵行逐明月，水宿傍人家。
泉水秋浮艇，荒陂幕听蝉。登瀛从此路，出守已衰年。
淮天秋日下，水国晚凉中。舟子趋程意，轩轩欲贯虹。
岭尽还临水，溪穷又有山。人游明镜裹，鸟语白云间。
少妇织新丝，人来不下机。斜阳过茅屋，郎亦采樵归。
化成真化出，绝险起朱栏。直下临无下，江城一掬看。
登览多清兴，衣襟有白云。松风不知际，仙籁坐中闻。
毁誉平千载，穷通譬一毛。虹u千丈气，岂便伏蓬蒿。
蜡梅直何如，但闻郑家说。淡日明晨霜，凉酥点春雪。
清嫌冰麝俗，淡学池鹅黄。情知不是蜡，风定有余香。
窈窕东注壑，舒徐南入江。寄声沧海若，高洁此难双。
民情极简易，关决未应劳。佳句宁我知，为君屈挥毫。
红灯转沙堤，天门仗未齐。槐阴勒马待，月在御沟西。
灞岸春波远，秦川暮雨微。凭高正愁绝，烟树更斜晖。
散乱萦花坞，空蒙暗柳堤。望回肠已断，何处更莺啼。
午昼花阴静，春风数蝶飞。坐来生远思，深院燕初归。
燕有情还至，花无主乱开。杜陵人不见，夜月自徘徊。
长门秋夜雨，窗外滴寒声。悔不先辞辇，应无别恨生。
昔曾过洛浦，遗恨写苍苔。往事诗空在，春深我独来。
寒钟来极浦，古寺隔重岩。斜日w颐坐，天涯落月帆。
春色入垂杨，烟波涨南浦。落日动离魂，江花泣微雨。
往事都如梦，流年只断魂。不堪春尽日，细雨欲黄昏。
炎光君此去，旅恨杳何穷。海树瘴烟黑，蛮村山路中。
怅饮惜离君，穷边去路分。雪深山馆夜，孤雁背灯闻。
绝塞程方远，穷阴岁欲残。石城归梦断，陇月照人寒。
水远沉来信，山长叠去愁。夜深关月白，休凭驿边楼。
夙驾巡边徼，归程隔乱山。长安花木丽，春苑待群还。
秋风故关路，蝉噪日斜时。有客驱征马，茫茫天一涯。
大泽荒草阔，行人心惨凄。边云时断续，流水自东西。
沙阔戍楼迥，风高边日清。迟迟驱疋马，何处问归程。
平野人归后，孤城日落时。西风闻一笛，惆怅忆桓伊。
归山终未遂，折桂复何时。且共江人约，松轩雪夜棋。
秦川春婉晚，汉水路迢遥。不待凭危槛，离魂已暗销。
金陵烟草绿，玉塞霜天白。万里隔关山，年来断消息。
一听早蝉响，坐悲芳岁阑。新秋空索寞，前事但心酸。
严钟将报曙，游子已登途。野火时明灭，残星似有无。
碧落秋方静，腾空力尚微。清风如可托，终共白云飞。
只有天在上，更无山与齐。举头红日近，回首白云低。
一副黄台话，离离咏种瓜。都来三十字，救得两官家。
尽道丰年好，停餐意惘然。离离洛都黍，莽莽建州田。
旦气炯清明，曙色淡空净。悠然见青山，尽见天地性。
烟云乱画阴，雨雹交晚风。道人定眼观，只与清晓同。
一物具一理，皆有极则处。索焉而不精，於德何所据。
溪作玉膏色，洞如天琢成。倩谁呼白鹿，将我上瑶京。
笔法推黄子，钟王共一机。试摹三大字，归榜旧岩扉。
深院锁蛾眉，黄花一两枝。晚来天气好，浑似早春时。
人情乐安肆，昼夜物欲婴。惟敬以直之，山立而川行。
居人晏犹眠，行子夕未宿。此心从何生，却道力不足。
宴坐鹊巢肩，观花柳生肘。幽人夜半至，古月明户牖。
我爱通羊好，居民山作城。眼前无俗事，枕畔有滩声。
我爱通羊好，回环云水间。重峦与叠嶂，真是翠屏山。
我爱爱羊好，清无一点尘。峭山多洞户，樵牧识仙人。
甚疑牡丹业，但病皮骨老。不宜入水看，只可隔水眺。
时平持论易，世否见才难。孤柱支颠厦，危船上急滩。
野云闲带雨，林木静无风。村落一溪外，民田四望中。
白首为郎舍，清朝剖使符。一麾荣父子，千里接江湖。
成家得将军，如越大夫蠡。功成拂衣去，智囊未叩底。
岩峦最高顶，云气时蔚荟。仿佛群仙宅，宫阙曜珠贝。
泥滓根萌浅，风波性质轻。晚来堆岸曲，犹得护蛙鸣。
括苍山上云，山好云亦好。可怜山下僧，看云不知老。
东峰霁月出，林丛寒露明。夜久风渐息，深院无人声。
北固横江尽，东南第一州。六朝都在望，回首倦登楼。
当年花草径，满目旧林亭。无复东山妓，空门苔藓青。
万岁名虚得，兴亡已屡移。楼头秋夜月，当只似当时。
水性本来弱，渐寒成此坚。东风有时到，几日是残年。
逸少曾留玩，人因唤右军。鸟名加爵号，不虽羽毛群。
晋后千百年，兹殿俨如昔。梵宇若皆然，应须省民力。
佛迹空中兹，佛心无处所。寻迹以求之，似学邯郸步。
梵教一来东，群心日归向。土石至无情，也作披缁状。
遥闻金在沙，知是虚名号。世人方竞奢，何兹有遗宝。
典午既陵夷，群材共沦谢。唯有青青松，于今被王化。
田苗自枯槁，井鳗人所祷。若教龙有灵，此鱼何足道。
月色固无改，台基亦不坏。嗟哉d月人，古来谁更在。
万物虽散殊，孰非道之体。何必石岩岩，方疑金色臂。
形模皆自然，树立岂人力。松影与秋光，扫成真水墨。
尝闻有为法，佛说如梦幻。胡然座堵波，香花耀凡眼。
长疑佛界中，天女来行乐。为怕山风寒，仙衣尽重著。
斜月正当楼，香雾压城重。起傍小兰行，花亦方大梦。
夜落无人见，朝看到外新。非君有分别，力不奈松筠。
丑妇易为洁，愚儿多守纯。天将恶文采，万物恐无春。
庶人常用贽，贵在不飞迁。饱食待庖宰，虚教两翅全。
外边虽节目，内里却空虚。从来汗流浃，只为写经书。
门有孙膑铺，家存甘贽妻。夜眠还早起，谁悟复谁迷。
江南山尽处，两山如石门。溪流湍激雪，残日雨犹存。
病卧愁花落，春深怨夜长。镜明羞短发，窗净惜残香。
春欲归何处，流莺也不知。只应江上水，暗与落花期。
向来红与紫，随流去如云。虽有故枝在，花落何纷纷。
树在溪无影，禽来鹘未知。爱花留润与，避日卷阴移。
乍脱惊涛恐，犹为曲木看。昔人憎胜母，吾亦畏长滩。
驱牛耕侧坡，牛困人柰何。我念田家苦，东州苦理多。
秋江与秋月，谁遣恰相和。借我蓑衣着，三人亦未多。
皎皎映澄漪，千寻没到时。篙师轻转橹，可惜碧琉璃。
舍肉增长叹，分甘僵浅斟。赠君椒柏酒，慰我蓼莪心。
莘野乐尧舜，谷口岂真卿。自是不可掩，区区非近名。
中坻出盘陀，曲突非刻画。仙翁碾玉尘，盈瓯试春色。
寄语同参人，切忌随他转。若向句中寻，相逢不识面。
幽栖寄山隈，欣赏亦何有。时许巢白云，纷然入窗牖。
栽培护灵根，夹道若车盖。坐待八千岁，俨立风雨外。
孟氏求放心，羲易戒迷复。可叹声利场，纷纷竞驰逐。
群居有深益，相视无余事。此道存诸中，t然见眸子。
太白邀月饮，只许老坡会。汗漫赤壁游，浩歌邈相对。
周郎佳少年，定堪在一战。勉哉志士心，分阴疾如电。
古人有大志，闻鸡非恶声。信知酹月意，与此同条生。
明府命世才，宇量特闳远。为名江上亭，拈出句中眼。
山溜碧泓澄，清甘归色味。傥逢张又新，应不落第二。
满林饱风霜，千奴列亭睛。未许吴姬手，藉此长声价。
花落飘碎琼，果熟染黄蜡。张君鼻观间，莫著阑麝杂。
春蔬含绿滋，荒畦自锄芟。万事付一默，维摩许同参。
金玉声清圆，鸾凤势翔舞。重是古人风，勿效儿女语。
蜡屐恣幽寻，未能得其要。登临一放目，千峰供俎豆。
器识谁能及，功名自有期。一朝闻正论，亲切在彤墀。
献替先其大，从容接每三。但知言謇謇，肯顾府潭潭。
仗节朔庭回，建议光明入。尽得强敌情，何人敢轻袭。
姓安本无双，山林今见一。动必合礼经，心焉在王室。
骨秀类天人，神清若岩电。寿与山岳齐，造物兹可见。
阻陪称寿席，想见醉芳樽。嘉庆宜图画，簪绅遍子孙。
踞坐鱼矶上，无心同狎鸥。敲针漫劳力，故尔投直^。
蜡屐发兴屡，几为春泥阻。此行不作难，霁色随步武。
双蔓正排空，云是玉真府。采芝何许入，忽此驾修羽。
观宇藏山崦，昔居火宅僧。因缘有时节，羽服奉香灯。
晕飞新楼台，像设旧金碧。焚修人已老，倚杖对山石。
彩侍过丘林，星行忽一周。春晖今已矣，涕泪不能收。
往返数百里，上下几重山。仆仆利名客，不知行路难。
莹心冽寒泉，砥节介如石。本无市朝念，自与红尘隔。
达石情忘倦，移山志必通。朝朝勤甓运，井井策新功。
孤吹人已远，横笛处犹在。清史欣有托，奔云放天籁。
阴阳分二气，钧播立万物。泉脉或寒温，初非择地出。
太朴一已散，人伪日滋彰。持彼炎凉态，指目为温汤。
匡庐发源初，绝景乃如许。尤幸远市朝，不遭豪右取。
怀哉经始心，与世共游赏。为语往来人，莫起骊山想。
山深成独往，伐木声丁丁。莫作烂柯客，长年玩一枰。
修绠何妨汲，羸瓶不自任。从渠清彻底，伴我岁寒心。
撇烈非为鱼，流行本处山。白鸥自得意，相农过前湾。
萍梗天地间，初不异万物。可能发深省，惟有一事实。
莘野乐尧舜，谷口岂其乡。自是不可掩，区区非近名。
所重一言契，宁悬千里期。他年风雨夜，还意剧谈诗。
爱之能勿劳，忠焉能勿诲。彼有不受者，善意翻成累。
当仁贵不让，见义忌无勇。今人无魏颗，勿望渠形梦。
劈人排孟子，通国诮匡章。内省倘不疚，青蝇徒自忙。
冷面皎霜凝，电光双目峥。生来元自别，不但父书灵。
作佛本无相，为僧却要钱。岂无人割舍，为结恶因缘。
月色羡明玉，化光扬素波。醉吟吾岂敢，能赋属阴何。
酒面风生缬，纱巾日共斜。醉乡知路隐，不复问吾家。
醉帽迎风落，春衣日径斜。花梢密藏路，隐约见山家。
白玉千株暗，青云一径斜。从来少车马，恐是阿环家。
花拥山头白，云翻日脚斜。银蟾已照路，游客莫思家。
夜饮宁辞醉，春酲莫厌投。有人重载酒，后会不须谋。
得路山方尽，如归馆暂投。春风供笑傲，一醉岂人谋。
岩石凝清粹，端然绝世珍。清世轻楚玉，色润胜燕珉。
篆壁蜗涎细，织檐蛛网圆。小轩幽梦破，竹露湿茶因。
一笛秋风急，千岸晚照多。竹根邻叟醉，牛背牧儿歌。
山色堆蓝重，水光拖练寒。主人看不足，终日凭栏干。
燕子知时节，还寻旧宇归。新人方按曲，不许傍帘飞。
桂楫方东泛，荷衣已出尘。曲江寻相业，犹是姓张人。
毕弋横前路，江湖寄此身。平沙下双雁，不见问津人。
一水遮金骑，诸州办甲衣。书生投笔砚，随口说兵机。
一径清如扫，柴门霁影多。苔莓因鹤啄，非是客经过。
三起复三眠，吹花涨雨烟。浮萍增采色，轻压绿池莲。
苔扫弥旬雨，花开数日晴。蝶轻矜鬼翅，莺巧学僮声。
踏碓村舂急，缲车并舍忙。雀桃红缀吻，莺粟碧成囊。
茶寇征商急，偷生蔽绿林。江湖自有备，盗贼岂初心。
近日江西将，常兵已骇闻。不知蜂虿陈，敢抗虎貔军。
请借三分势，仍分七路兵。是儿虽乳臭，莫近吕蒙营。
关路入云平，泥涂自送迎。书生无马癖，客子效鸡鸣。
黄昏澹烟晴，风健香骨透。炼金呈赤心，山月惜孤瘦。
莫学卧鬓花，娇黄媚粉额。仙官道家妆，静处立标格。
夜榻近虚檐，独葭玉蟾冷。梧桐气先夺，端不碍清影。
江草半黄落，江雨催授衣。衣中有断线，客子秋念归。
雨挹春红浅，风酣晚蕊稠。看花不著意，何事亦关愁。
斯文悔少作，自谓老更工。不是舍人样，合住此山中。
芳草递春风，三山立桂丛。柳条随驾绿，花蕊上林红。
钏动香飘麝，簪低鬓拂鸦。休遮笑里用，用此庭前花。
火老不知秋，萤飞风露下。和月立梧桐，幽人宜独夜。
竹影月来去，荷香风送迎。南窗枕书卧，醉眼看山横。
水浸菩提坐，风传戒定香。藕根金锁骨，花面玉毫光。
月下九九仙，云间七七泉。唤起吹箫子，跨鹤飞上天。
积雨莓苔色，秋风松桂林。莫随蓬鬓改，黄落见真心。
薰蒸香积厨，精凿午斋饭。饭后且放参，林下香一瓣。
黑风吹海立，云水渺三韩。蓑笠渔舟里，无心下钓竿。
江海翱翔地，舟行岸自移。无心波浪里，鸥鸟不须疑。
众水秋风劲，群鸥白雪和。只宜f坐钓，湖海老烟蓑。
风雨楼上笛，烧春宽作程。眉峰须小蹙，梅子弹九青。
露冷蕊珠佩，五湖云水深。一枝春好在，先寄月边心。
碧云玉搔头，对景山月皎。霜静在更深，风香我先晓。
肌肤剪秋水，垂云出龙宫。我意得子佩，笑许无言中。
毫端看运斤，笔老木亦老。莫尽春风枝，秋来厌枯槁。
霜雪倚岩树，雾云秋水槎。且须高著眼，上有昙钵花。
水墨三十年，一枝更一节。工夫不争多，尽立庭下雪。
巽风起东南，大地万物小。吴门共延瞩，匹练横江表。
此地蛟龙伏，中原蛇豕多。借君白羽扇，万马饮黄河。
新挑锦字书，倒指岁月远。愁眉要深黛，灯花已堪剪。
瘦玉薄薄衫，晕灯和月冷。独夜不禁春，梨花碎帘影。
囊香著郎衣，经绡著郎手。此意不及绡，共郎永长久。
久历金门贵，未酬黄屋知。如闻天禄客，抱恨作铭时。
洪州沈鸟盆，塑佛拾三尊。一朝饭冻死，衣不庇其臀。
走却坐禅客，移将不动尊。世间颠倒事，八万四千门。
商山四老人，避世还出世。桃源独终隐，坐看日月逝。
读碑经岘首，贳酒过宜城。莫问依刘事，休伤吊屈情。
括苍山上云，山好云亦好。可怜山下僧，看云不知老。
花尽蜂腰瘦，风低燕胁凉。云衣迷远岫，烟幕蔽柔桑。
吹来槐荚细，过去杜鹃悲。惯客久无念，送春f有诗。
笋成森碧玉，麦熟敛黄云。村酒不堪酌，一杯能易醺。
柳桥通窈窕，客辔按玲珑。蒲剑一h绿，酒花双颊红。
线绕参差路，云封咫尺山。寺僧初怪客，三日窃优f。
野水无穷意，幽花不断香。残春孤客恨，惟与汉天长。
野鸟休惊起，浮云莫厌看。松萝秋后碧，岩谷暑中寒。
石髓门前水，松风骨外钟。迟迟半轮月，未忍出双峰。
稍治寻山屐，初裁半隐衣。声声杜鹃语，犹劝不如归。
蜀国山河在，梁原草树深。暮云千里色，无处不伤心。
俗意款能免，高情谁与论。惟怜今夜月，依旧照衡门。
转地倾荆水，连天涨洞庭。势疑吞郡邑，怒欲辟雷霆。
春水满四泽，浪暖鱼龙化。呼吸成风云，霖雨遍天下。
冬岭秀孤松，松枝傲霜雪。不同桃李春，永抱岁寒节。
秋月扬明辉，芙蓉开朵朵。卷起水晶帘，明月清风我。
夏云多奇峰，翠屏高列耸。瑞气负钟灵，群低皆仰供。
点检春风事，瓶花最可怜。本根不知处，犹自向人妍。
江湖存魏阙，翰墨寓规箴。君看龙眠画，当识鸱夷心。
禅榻一觉睡，冬宵五更长。窗递清风入，枕边松柏香。
秋尽菊都荒，蜂犹采蜜忙。何如龟缩壳，此际已深藏。
双湖真泽国，千载相公祠。中有钓鱼者，问之俱不知。
不早浮槎去，焉能罔水行。叩舷谁共语，载不尽高情。
要识披图际，还同枉驾时。未应成否论，汉德有兴衰。
先以一诚格，斯能众正招。要来堂下蔑，勿f帐中超。
不逐风云去，盍求山泽安。祗怜当笔者，空作画屏看。
硕果食难尽，其机运不停。岷峨几霜雪，依旧草青青。
九重怀井络，一字侈奎章。来者思冰檗，其毋顷刻忘。
坐却并州骑，行思楚泽渔。斯亭着斯客，斯意竟何如。
卓尔有所立，俨然即之温。他疑攻玉异，并谊断金存。
尧舜君民学，吾儒共讲磨。一毫如有愧，其若此堂何。
瞥见谁家燕，才惊社日临。洛花移种否，唤起故园心。
行尽离骚国，春深未见兰。容非隐君子，甘老蕨薇间。
昨夜孤村宿，春深人寂寥。庭前一株李，为我缟中宵。
红紫竞芳丛，中蟠一古松。春风自来去，吹不劝苍龙。
不见花开处，香浮七里村。试从负外觅，端是有山樊。
仙李明炫夜，夭桃艳当春。便将花作主，聘与玉为人。
纹竹起嫔虞，因怀二女居。君泪夫人泪，思欤抑怨欤。
推枕月微明，登车才五更。啼破千山暝，枝禽三两声。
疲筇扪石上，大野俯栏窥。洞穴通诸顶，泉流接两地。
蔼蔼花絮乱，纷纷蜂蝶多。今年春复尔，不饮奈愁何。
新绿阴将就，残红在亦稀。雨中千点絮，来伴落花飞。
怒风吹老屋，急雨闹空庭。莫叹林花尽，悬知陇麦青。
毛桃犹带蕊，青杏已团枝。老不禁春恼，应知老易欺。
但喜朝朝醉，那知夜夜风。老人贪睡美，春梦五更中。
化国有余暇，丰年多醉人。典衣谋一饮，对酒却惭春。
娇马宁馨郎，毡车薄媚娘。萧萧两蓬鬓，愁入少年场。
逃闲闭关坐，忽有卖花声。老大自多感，依然京洛情。
忆昔登封日，山蹊困六飞。我来犹舍杖，共坐拂云衣。
无华真国色，有韵自天香。临风难自持，为舞白霓裳。
微阳挂木杪，孤鸟下云淀。广墟遗稻粱，鹳鹤伴凫雁。
阴壑留残雪，林虹带晚霞。孤烟障渔市，不见两三家。
纸窗明晃晃，云日暗暾暾。半夜寒添被，清晨雪拥门。
空遗费仙足，不见庾公游。草木有新色，江山余故愁。
乔年国同永，寿星秋见丙。社稷资夹扶，乾坤赖重整。
雨过苔犹湿，风来户半开。闲花忽落尽，啼鸟自飞来。
有钱但沽酒，莫买南山田。勾引催租人，惊散青松烟。
春色到江断，野香涵日娇。鸟穿芳树语，人隔远山樵。
堂下肃且清，琴声淡而古。学道则爱人，岂独闻其语。
人心深百川，世路险九折。牛刀岂非宜，能巧不如拙。
纤腰冻欲折，来探前村雪。幽禽莫相猜，岁寒心似铁。
贱宜人弗齿，贫遣日劳心。不著新诗句，春愁那可禁。
穷达渠非命，机关不到心。新诗聊自遣，高兴若为禁。
无客共谈道，有谁能赏心。人生要自得，穷困吾能禁。
一生俱有分，万事要无心。强聒诚行险，危哉安可禁。
歌舞纯周雅，风流见忧时。可能供痛饮，无畏误雌霓。
三椽函宇宙，一卷肇乾坤。深味画前意，宁於纸上论。
作者亦何患，思深义亦深。忘言更忘象，默会古人心。
真驭遗踪古，寒泉泻石清。养源人莫测，流润济苍生。
试吏才未申，食贫同古人。何以赠行色，一酌湖上春。
秋山与湖水，远近如相送。后府宿扁舟，知师有归梦。
行草得三昧，林间尝与语。秋风忽卷衣，别我之何所。
鹿群上遥岑，云影抵苍壁。无客来敲门，倚松读周易。
飞到一枝上，须啼三五声。烟中犹仿佛，月下最分明。
积泪消春色，好花思锦城。贵人难入耳，只是恼羁情。
桃李六宫寂，君王在石渠。临鸾悔梳洗，女色不如书。
济川须用楫，罔水戒行舟。四海风波路，安眠是胜游。
念别三年久，相望一舍间。无人寄消息，风雨暗前山。
狺狺多楚狗，何处续离骚。草径无尘入，秋峰与节高。
尔禽畜於人，性巧作人语。家贫售千金，宁死不离主。
春霖卷流芳，霁旭浮远野。白首贞元人，相期古松下。
试耕黄犊健，入社白鸥真。柳外呼舟去，水风吹葛巾。
绯衣受天恩，日瞻唐殿驾。朱三尔何为，欲使两膝下。
朝出扶桑来，莫入虞渊去。胡不缓驰驱，百岁一朝暮。
桃李六宫寂，君王幸石渠。临鸾梅梳洗，女色不如书。
松风生晚凉，坐久市声歇。客去行独吟，踏石碎明月。
松桂擢危岑，烟云书亦阴。洞门虽不锁，谁测洞中深。
中分爻雨段，风使十横斜。文上元无分，人前强出些。
妾身期不嫁，至老养双亲。何意赵威后，殷勤问使人。
君父今安在，谆谆免矣乎。可怜齐女子，不问辟司徒。
上虞一巫女，名乃至今垂。端的由纯孝，非专在好辞。
妾昔与夫另，夫曾共妾言。忍能幸夫死，不复顾姑存。
如何杀一妇，能致旱三年。妇孝无知者，知之惟老夫。
不忧身即死，惟恐死无知。傥得从父母，宁非我所期。
奔丧脱贼手，庐墓至终身。此大丈夫事，谁云一妇人。
能返母万里，还荣父九原。可怜帝有母，亦自待人言。
贞孝谥已美，何堪复女宗。一朝下明诏，千载被流风。
谨勿悲生女，均之有至情。萦能赎父罪，兰亦替爷征。
妾面羞君面，君心异妾心。那能不念母，却遗别人金。
底事能令妾，为君死不辞。不思君遣客，报妾父雠时。
姑今病且死，颇愧妇恩深。但愿妇有子，皆如妇用心。
仁矣文皇诏，悲哉少女书。至今民受赐，非但活淳于。
异哉一女子，独抱母啼号。非但脱虎口，还能落兽毛。
归宁不可得，何以写吾忧。不似肥泉水，悠悠淇上流。
难把父书读，只因手泽存。遗方汝可受，忍使世无闻。
可怜姬告母，父孰与夫亲。能置此一问，未为愚妇人。
傥得代父死，诚非爱妾身。不图君聘妾，向道有严亲。
抵死侍姑侧，宁知有妾身。若怀白刃顾，尚得谓之人。
曾闻豺祭兽，还见獭陈鱼。人苟不知祭，能如豺獭乎。
好是鹤鸣阴，居然子和声。休云气所感，自是物之情。
虎狼不仁也，何乃谓之仁。仁之於父子，父子亦相亲。
子母不相离，何心办捣蚨。忍能利铜臭，不枉唤钱愚。
食肉隐两颊，饲母向颓垣。终感主养母，能将死报恩。
似有人传讣，来从榛莽中。叩头至流血，垂润有哀容。
灵乌噪何许，反哺向中林。人可不如鸟，而无忧母心。
已分机上肉，谁藏腹下刀。安知羊不死，乃复自羊羔。
不忍身逃箭，知为母塞疮。人心有如此，兽面本何常。
事亲良不易，战战复兢兢。学得如夫子，犹言丘未能。
如何年稍长，汲汲子思师。知是为儿日，三迁感母慈。
孩提知所爱，妻子具而衰。大孝终身慕，予於舜见之。
奉先思孝也，不祀岂其情。以至使毫众，而甘为葛耕。
问安寝门外，旦旦俟鸡鸣。以至日中昃，居常尽此诚。
经言事父孝，所以事天明。疾间加再饭，梦中与九龄。
返必展墓入，去当哭墓行。谁知颜氏子，事死乃如生。
道原自天出，尧以是相传。曰孝悌而已，人人具此天。
伤心九载绩，焦思八年中。启亦呱呱泣，惟思度土功。
我避故云辟，东行是谓征。先王犹可告，岂为伐而刑。
锅里爷娘语，寒山太猛生。不妨时著眼，直是得人惊。
子之於父母，毋以有其身。老子玄虚祖，谆谆此语人。
新州在何处，有个养亲人。一旦成佛去，那知昔卖薪。
能将身入地，拔取母生天。岁岁盂兰会，今犹说目连。
舍俗还将母，禅关晦迹深。共呼担板汉，谁识织蒲心。
七星明历历，万古仰煌煌。谁识斗宫内，中居孝悌王。
乡以孝廉举，仙为孝道宗。谓予方不信，君请问兰公。
廉耻有微缺，须知孝未纯。白华何所似，所似皎然身。
前烈知纯淑，孤踪愧眇蒙。果能笔叙传，不枉赋幽通。
礼经条七出，叱狗不言焉。一旦鲍妻去，那知在母前。
非止不得养，如忧父母何。忍能不我念，使我独贤劳。
父虽得死所，儿岂望生存。忠孝古难并，於今萃一门。
无食又无衣，逐儿安所之。不辞履霜苦，犹谓罪当笞。
贼疑拾葚异，母怪弃薪还。雷震辄圜冢，火飞因伏棺。
自非易寒暑，示始解衣襟。不谓母疾久，三年惟一心。
蒲萄归遗母，所嗜固应思。卿乃有母遗，谁知此语悲。
如何百城内，一一画元方。劝孝贤刺史，观风职所当。
蒲亭一长耳，何许得歌声。化我鸱枭类，而令哺所生。
一自王之国，于今二十年。了无织芥过，都是孝慈然。
至老能无倦，真为善事亲。叔褒非佞者，何事拜邻人。
谨毋昧方寸，是处有神明。夜半为亲祷，空中弹指声。
是谁迫我母，持炙致诸宾。惊起自接取，云宾此老亲。
忆昨升堂拜，何曾有杂宾。事亡忍废礼，不复问疏亲。
若为从官好，不异在家贫。忍以恶消息，而令戚我亲。
直以母事妾，只云父所安。可怜遭楚毒，加意更承颜。
戴琴妙一世，二子得其声。不忍遗音奏，各将新弄行。
让国异母弟，如彪正自奇。今人有同产，煮豆且燃萁。
功臣三十二，剑佩蔼云台。第一人知否，曾闻孝母来。
狄和使绝域，柳甘易播州。为怜刘母在，深恐郑亲忧。
一灵长皎皎，如月不离天。要以纯诚感，非因刻像然。
尚自不与米，何堪大遗金。丁仪为有子，文略是诬亲。
史以太伯比，斯评恐未真。我知东海意，不忍母他人。
躬稼复樵渔，养亲还读书。不闻官赐帛，惟见吏催租。
汉有孝廉举，谁知发自舒。可怜三策罢，却去相江都。
玺书来万里，鼎足许三分。解道为忠易，谁知以孝闻。
怪来御史府，坐榻不如初。曾是父坐处，而为子敢居。
意其失兵久，怏怏必吾从。夺笏直前击，那知是孝童。
要以孝行取，宁将学业论。锡无惭玉友，铨可谓金昆。
当知一朝忿，必不忍于人。岂止身忘却，还应及乃亲。
能损数百亏，不听债家偿。要自父一语，铭心不敢忘。
宁将身塞祸，不忍母流离。我自不为恶，黄泉今有辞。
手直微伤尔，如何忽改容。不能全所受，此痛政无穷。
亲见房太守，殷勤奉旨甘。那能不心愧，岂止是颜惭。
人皆因禄富，我独以官贫。佩父清白训，为唐第一人。
中人持被覆，尚得帝恩深。子职竟何是，终求慰母心。
向来父学显，别自以家名。不是能传业，如何著孝声。
父赐子以死，君侯安所疑。忍哉指鹿相，无复祖龙知。
封侯谁不愿，顾我独何心。为忆父所爱，偏於少子深。
子於亲在日，叱咤不闻声。既曰见而说，应无学未能。
若把夫子论，无惭贞惠文。不应其子戍，至自请於君。
长沙有孝子，姓字死犹香。料得郡举首，他无人敢当。
枕边何所有，一卷促尼居。无处觅卢扁，应当宝此书。
地远隔亲面，惟凭一纸书。句终辄应诸，进是听於无。
战败不羞走，谁为知我深。叔知我有母，亮我走时心。
岂伊东合里，无似督邮贤。直把孝行荐，今人少孟坚。
为养宁埋子，那知地有金。如何有天赐，且复怕官侵。
不愿诸侯友，那容天子臣。贞乎宁绝俗，隐也不违亲。
忍向父母墓，前头裸袒耕。农时每束带，犹自泣原平。
母力今衰颖，悲啼得杖轻。流风存绘画，犹足感焦生。
谨勿第门坏，那容堂庑增。父犹足乎此，我顾莫之承。
向来曹孟德，曾拟表征西。那得忠孝字，金书作墓题。
未有子之孝，而公不用情。大书甄济传，更作董生行。
五载莫归省，双亲孰问安。固云亲有命，不谓我何颜。
于禄本为养，资身岂所安。珍肴与白粲，虽美若为餐。
要以礼法论，休言哀毁同。但观生和峤，定胜死王戎。
三年天下共，胡尔独终身。无处著深痛，何心求过人。
忆父去旱语，尔来七十秋。终焉不忍冠，洒泪望秦州。
不辞身作质，只为母须羊。此日江州牧，当年买德郎。
儒释本同途，遗经非尔殊。未应普门品，胜似仲尼居。
冬月常温席，炎天每扇床。如何汉天下，只有一黄香。
不早知此体，元来托大人。低头拜县吏，谁拟霍将军。
父身如可代，子死乃其情。尹待我何薄，而将此买名。
若为锡尔类，不独善其身。既念化家室，还思遗子孙。
扶母犹可免，弃君安所之。可能共母载，忍不授君绥。
几曾闻饮鸩，有不陨其身。那得独全活，天应知代亲。
挽车极劳古，逃贼最间关。太息江巨孝，能为人所难。
菜心且不食，亲念一何深。为尔有生意，存吾不忍心。
卖薪图养母，何许得貂蝉。知在采薪处，庸非吉兆然。
鼎镬皆知避，何心愿代烹。恐伤父母意，不独弟兄情。
胆医颜母疾，藤疗解亲风。忽不见童子，俄然失老公。
何怙复何尝，衔悲问彼苍。苍苍不可问，重使我心伤。
嘉汝故锡汝，非将玉展亲。克昭乃显祖，追孝尔文人。
不疑固严吏，如不顺亲何。图得母喜笑，平反敢不多。
为尔有令德，存心孝且恭。推之施有政，往矣尹兹东。
勿云服父事，不敬亦无伤。元恶与大憝，邦刑自有常。
甘同妻菜茹，极奉母珍羞。一任时人笑，脂膏不自谋。
忍以证羊故，而云我直躬。那知为父隐，直故在其中。
父今为令系，号泣不停声。彼令亦人耳，而宁不我矜。
痛殊未易忍，绝不一呻吟。岂复知身疾，惟愁戚母心。
向非亲在念，念念每精专。未必饭加损，能令疾脱然。
行莫大於孝，其如违养何。只消一句子，安用读书多。
侯封何尔泣，儿幼乃无勋。恐莫终亲养，应将报主恩。
既尔家能孝，还於国尽忠。谁宜举斯爵，知是莫如公。
生我者为母，无缘贵贱分。不思骂婢语，何可使亲闻。
事亲苦日短，为子愿为兄。恳恳报刘语，令不涕泗横。
不诛人厌已，而恕子祈亲。贤矣李观察，今无复此人。
先人敝庐在，触目百悲辛。忍作优笑地，图娱权贵人。
个是一孤儿，曾闻事母时。身能几许大，却佩国安危。
杀生非孝也，人未必云然。绝口杀害语，君看自小年。
养亲还乐道，不仕至终身。海内称高士，非专乡里人。
我念卿毋怪，难拚膝上儿。好将南内意，说与肃宗知。
谁知学进处，不在好为师。好把铭心底，分明说与伊。
俱以文章显，无惭孝谨称。弟兄同一集，华萼著嘉名。
直以劫父故，蒙他卖友名。闲将诛吕论，非勃亦非平。
亲丧徒步负，万里历岷峨。何事今人说，惟知襦f歌。
莫遂终养志，难酬罔极恩。哀哀父母句，肠断不堪闻。
七闽独莆郡，双阙郁相望。岂识林孝子，曾来尉福唐。
故宁戚以俭，罔或易而奢。致得千载下，人称问礼家。
翳桑一饿者，念念母之存。赖有赵宣子，能为别具飧。
扇席更温枕，古人谁与同。一心奉二母，自是胜黄童。
先生天下士，偶迫诏书行。勿谓无奇对，惟言在孝经。
卿家著忠孝，朕子赖师模。蓬在麻中直，多应不待扶。
谁言梦想里，所见总空花。灵哲枕间药，宋琼秋季瓜。
弟类那容绝，吾雏听自生。刘平端为母，伯道特沽名。
名父难为子，纤瑕即辱身。直须留面目，他日见先人。
忍於父母国，去此欲何之。所以柳下季，三为鲁士师。
乃翁定奇士，先友尽斯人。福畦智已故，仪曹意转新。
可能来太学，即得誉诸儒。岂以习诗苦，应云与母俱。
陆郎作宾客，怀橘欲何为。遣母当然事，袁公乃尔奇。
忧居五十载，陆子最堪悲。恽独非人子，而云有既时。
儿貌酷类父，母知儿不知。可堪引镜照，正复益儿悲。
恶言出於口，必至反其声。小子闻人过，当知以孝闻。
鸡乃为母设，蔬惟与客同。贤哉茅季伟，误矣郭林宗。
勤耕艺黍稷，远贾服车牛。奔走何为者，心乎教养忧。
父母之爱子，心乎惟疾忧。可能不自爱，而忍使亲愁。
不复问无违，祗应懿子知。尚愁人不省，以礼告樊迟。
无改父之道，真堪以孝称。若论庄子孝，此直是难能。
万象死灰色，千林号怒声。何人苦哀泣，冻竹强抽萌。
参宁杀人者，三至尚逾垣。叹息子闵子，孝哉无f言。
傥非亲所乐，至枉道而行。虽以三牲养，难辞不孝名。
为养还相戒，南陔昔有诗。都卢这个意，焉用补亡为。
夜直藉藁寝，入朝徒跣行。虽知迫明诏，可惜欠陈情。
亲命悬医手，敢将亲命轻。为舆不辞往，重母故身迎。
直以孝为谥，真无愧此心。可怜张说叹，知得子余深。
我母亦君母，吾翁即君翁。分羹何太忍，请质可堪从。
岂其伐与国，独不念先君。想得还师去，难堪此语开。
天性生虽具，人伦教可无。往哉亲父子，汝契作司徒。
怀哉送舅氏，曰至渭之阳。念母如存意，悠悠寄二章。
乞以臣骸骨，下从樊濯原。生虽阙亲养，没拟报私恩。
既渐夫子教，罔有不分均。何复间多取，齐言彼有亲。
觅参不可得，忽感鹿前行。行到鹿灭处，元来此地生。
姬泣贼由于，子辞必罪姬。为忧君不乐，宁死莫君知。
服劳曾是孝，那更委诸人。建已老白首，中裙涤必亲。
执亲之丧者，可沐浴其身。不待石祁兆，知非佩玉人。
岂如吾父子，归老故乡笛。一听知足诲，欣然从大人。
要使生者毒，休讥枯骨雠。看他郭太论，比似伍员优。
为怜季有子，逆探父传贤。断发文身事，诬哉司马迁。
陶公宴参佐，限极每欢余。忆与亡亲约，凄然不敢逾。
勿以梁事问，将遗太后忧。若非叔长者，谁为帝忠谋。
风雹忽止处，禾麦独依然。料得天公意，知为孝子田。
悲哉生我句，柰此念亲何。墓侧有枯树，诗中无蓼莪。
孝经虽始教，何但习於初。欲得如儿愿，常常诵此书。
三百五篇内，凡言忠孝人。未尝不流涕，反复为王陈。
为齐臣子者，此日若无闻。独有王孙贾，能知慰倚门。
风柰应难守，冬鱼未易求。剖冰不辞冻，抱树可胜愁。
去年今社日，抚事倍酸辛。罢神为儿泣，乡怜定可人。
一事真堪笑，今人妾直灵。都缘无至性，徒欲乱多声。
酷矣杖流备，奇哉鱼跃冰。能令母心司，不异已亲生。
色养倾余子，高名重一时。足为丞相喜，岂计外人知。
岂计身封宋，只愁祀绝殷。不惟称克孝，亦自首三仁。
长抱罔极痛，嗟余少不天。汝今幸有母，不省汝胡然。
不惜以身谏，惟愁失母慈。景融常自楚，嗣立每求笞。
去王犹讽谏，怀祖重伤情。谁识有韦孟，人惟说穆生。
常恐愧屋漏，追怀在室诗。可怜忍死诵，不负乃今知。
父居郎省日，莳柳向庭中。对柳如对父，那能不敛容。
淮阳谁可傅，无以易元成。即汝阳狂意，为王言事兄。
几谏劳不怨，明明载鲁论。未应小弁作，得并凯风言。
孝子身终者，非终父母身。武公年九十，戒我尚谆谆。
念母嗟陟岂，思亲徒望云。可怜魏孝子，不比狄参军。
先人旧所理，汾曲有田庐。何意求闻达，弹琴自著书。
苗枯亲未葬，号泣日于田。谁谓竟不雨，而能独有年。
此以父免召，彼如仁必来。员乎竟何益，尚也最堪哀。
子则欲其孝，人皆有是心。如何武丁圣，却使子忧深。
一家感儿孝，不俗使亲惊。尽作屏气语，咸为纳屡行。
直以父名戏，其为君命同。f能礼自处，似是胜超宗。
父疾亦云笃，如何豁尔平。孝经惟泣诵，昼夜不停声。
南州徐高士，姓字满东都。有子笃孝行，终丧竟隐居。
不胜方寸乱，岂暇二心持。忍矣王陵将，贤哉徐庶辞。
自今所赐馔，特敕许将还。为尔心饷母，君前无所餐。
既不忍饮乳，还能知奉亲。何曾自不教，端是出天真。
能感猛鸷类，都无搏噬心。同游至鹿虎，共宿有鸠鹰。
所惧子不孝，何愁父失慈。涕流分出日，天定感还时。
邑令直微尔，争如相国荣。可怜留母养，不忍听兄迎。
古称有曾闵，今复见荀何。为孝一而已，能行无甚高。
卖卜有深意，何心避市喧。若逢人子问，依孝与之言。
只是见忠节，何曾省孝诚。唐宗休叹息，犹未识真卿。
母家令足食，父族使安生。睦党可谓孝，能之惟晏婴。
学者学为孝，诸生久讲明。谒归二十辈，毋乃为阳城。
渭阳曾读未，对酒偶言诗。舅作如此语，儿那能不悲。
尚自畏四知，於亲岂忍欺。种蓝有助者，拔去不妨奇。
不可得而久，其惟父母乎。谆谆爱日语，杨氏岂欺予。
随母适异国，先归汝忍能。致人不见视，应是得人憎。
祀灶令人富，相传阴子方。安知田至孝，非在荐黄羊。
茅焦甘伏质，考叔请留羹。大队如初乐，咸阳虚左迎。
其为人也孝，好乱未之闻。曾以是取怨，无人语盖勋。
读书无见处，与不读书同。勿谓儿年小，能知孝与忠。
交州一村里，有妪负薪行。万里庾道愍，心知为所生。
惊心已云异，尝粪不妨难。庾令何为者，凭君著眼看。
惜矣戴良诞，贤哉庾域诚。真能感鹤唳，何至学驴鸣。
进士能毋举，偏亲可忍了。紫芝亦良苦，负母入京师。
当知元与凯，不出孝而忠。能举十六相，斯为舜大功。
未必食有毒，人言疑似间。不辞n母吐，图得母心宽。
所当约於已，岂忍俭其先。道立南阳表，人呼原氏阡。
家人劝我睡，共说不眠难。官既未得差，眠时自不安。
全归有明训，珍重恐伤肤。小子启手足，吾今知免夫。
幼也知孝让，居然合礼仪。休疑汝尚小，须信我饶为。
未尝无果菜，何至取吴中。祭我必土产，遗言敢不共。
连理庭中木，丛生坐侧芝。未尝闻孝感，一一有兹奇。
去官因脱囚，为感戴天雠。史氏乃失实，却云逃报仇。
下车父母国，自重岂其轻。谓我诈为善，何忧被此名。
何忽省母病，每因身疾知。可怜张里正，尚得令君疑。
礼称亲未葬，丧服不除焉。食麦断盐味，悲哉四十年。
莫致儿荣养，翻令父苦耕。可怜废书泣，不忍叱牛声。
贼来那可迩，而敢以身迎。身岂不知爱，心乎恐母惊。
史书良为稹，褒诏却因袁。足使济不朽，何堪逢自言。
几曾慕巢许，非是薄伊周。何忍的的去，先人有墓丘。
播殖为亲养，家贫至假田。焉知后学者，尽唤作儒先。
愿以身代母，书焚上彻天。若非神许我，未必字依然。
羡入帝王门，扬名与立身。何如养亲膳，每日得兼珍。
欲得忠臣者，求之孝子门。如何傅王子，尚复待人言。
未能追绮季，且复守东罔。为有先庐在，它山忍遁藏。
未须论大块，以死息乎人。所愿学赐也，姑惟息事亲。
食藜殊列鼎，负米异重茵。不待今朝养，伤哉昔日贫。
如何方谓叹，乃尔复忻然。念汝祖无忝，知予道何传。
为有心中事，琴音自不和。礼虽弗敢过，哀若未忘何。
犬马何以别，斯言似太深。深言变养者，可不敬於心。
异哉宗子孝，亲疾远关心。每验痛大小，因知疾浅深。
视膳子之职，何须自执炊。闲将心比并，合是手成持。
夷方虽尔异，天性本然同。自昔闻曾子，如今在海东。
大连少连者，夫子笔之书。谁谓东夷子，而於丧善居。
不食至七日，能将礼自居。既然严像设，亦复奠朝晡。
如何降塞下，不复恋羌中。既是能将母，还应知向风。
瞥尔惊吾父，同然拜令公。遥知恩义重，恰似与真同。
汉语杂胡语，堪嗤莽太愚。安知若l字，已是孝单于。
三年不归寝，至性切於亲。不信沙陀种，还生如此人。
父雠已屠脍，射草复何为。岂不念无益，其如罔极悲。
循循只自守，何独此羌然。直以父在汉，忍将身犯边。
牧马一胡儿，如何却受遗。多因汉宫里，泣拜画阏氏。
芭蕉我所爱，明洁而中虚。禅房富灵根，颇似人清j。
水从东塔来，却打西涧过。八万四千偈，为我细说破。
药圃幽人径，桃源处士居。岁时虽屡改，踪迹尚如初。
长剑歌明月，吴门一夜过。红楼何处是，为说马阑坡。
住山头欲白，何尔太邪揄。却厌旧时面，丹青别换模。
秋雨秋山夜，纵纵自横横。平生无罪过，不合去为僧。
上方古栋宇，年久自参差。动我行人想，相看各赋诗。
山阔青连海，溪长绿绕城。规模唐故郡，弦诵鲁诸生。
白日经檐短，风霜吹客衣。梅梢惊岁晚，沙际看春归。
元日甘泉会，衣冠拜冕旒。图书一四海，玉帛万诸侯。
聚作梨梢白，轻争柳絮狂。夜来花里宿，通体牡丹香。
石城古岸头，一望思悠悠。几许六朝事，不禁江水流。
暮舂朝城粟，晓采观城葑。一入高鱼境，已是武阳东。
山深万木寂，一片古心枯。昨夜梅花月，相期道不孤。
寺门松未老，早有鹤来栖。一夜枕衾冷，半天风雨啼。
投宿西山雨，搞论由群居。冥冥白雾深，谁卧隆中庐。
青灯人语寂，池塘响蛙哈。孤坐如老禅，门开风自阖。
房州亦是家，守岁落灯花。乡信长凭雁，僧餐自施鸦。
红裙族雕筵，一醉当鲸吸。使君若问余，为道贫彻骨。
仙宫已降敕，雅有新迁除。乞为此阁使，云物屡卷舒。
山前大飞雪，路有何处入。蒙茸亦花飞，冷溅征衣湿。
水流自何许，远欲穷其源。石梯苔藓层，微有屐齿痕。
丛丛万横枝，罗生杂松篁。不以岩穴幽，岁晚政自香。
逆溪随水行，更上紫翠峰。朱栏忽飞阁，映带烟霞重。
去去山转深，树下益凄冷。时有月乌飞，间碎梧桐影。
苍髯万松宫，窈窕一径开。请回俗士驾，切莫呵殿来。
木末俯清轩，独立久延伫。何人骑鹤来，仿佛吹笙侣。
银床绕周遭，一规寒浸水。试敲拄杖看，恐触蛟龙起。
隔山闻禽声，欲往道路隔。顾瞻此桥上，白云出迎客。
力学如力耕，勤惰尔自知。便使书种多，会有岁稔时。
至宝不自献，韬藏亦英华。馀香被草木，秀擢幽岩花。
游戏一弹棋，岁月驹隙过。不如两忘机，石上跏趺坐。
古文不可卖，未觉卖药非。侵晨荷锄往，暮得芝术归。
石壁自磨砻，三吧用不久。如去到人间，为侬洗尘垢。
借榻卧云屋，欹枕仔细听。误疑鸣珂声，不知水泠泠。
石砾沙沃尽，悠悠潭影斜。尘襟不忍濯，为惜无玷瑕。
探奇不畏险，拨雾上高岑。放眼观飞瀑，枕流听素琴。
沉沉卧虹底，小阁贴平湖。鱼戏风堪掬，鸥驯欲就呼。
东望扶桑路，聊为万顷看。世无黄叔度，君试倚阑干。
昔日松江上，潮翻定海来。而今旧桥水，不到半江回。
博洽倾当世，江东孔子儒。荒墟访遗庙，老稚辄名呼。
荷笠扁舟上，持纶巨泽中。无劳问名字，便是此亭公。
去春蒙尹召，曾一泛湖光。和靖应相笑，君房有许忙。
占断一房居，矶边足钓徒。如何贪出世，亦典了西湖。
昔把钓竿垂，今拈拂子挥。矶边沤鸟问，师出几时归。
舂汲常分任，巾篝久服勤。汝何惭络秀，吾自志朝云。
客送西州路，儿封北苑坟。凄凉蒿里挽，未必九泉闻。
不求玉杵杵，不要水银银。但祝未来世，长为无病人。
铁笔俱牵动，金台总去登。老僧不出院，挂起一枝藤。
乌寺迎岩主，螭坳起涧翁。也须留几个，相伴听松风。
李广飞将军，世南行秘书。乃知数寸管，不及丈二殳。
鳌顶来差晚，龙髯去莫攀。不能从襄野，只合殉桥湾。
佛以灭为乐，观身身一沤。如何卢行者，g铁护枯髅。
蒙叟云聃死，当时有吊宾。始知关尹子，迂诞诳愚人。
柳七葬淮头，营妓岁沥酒。不知花翁坟，有人擘纸否。
跌荡四千首，流行宇宙间。国风几曾熄，圣笔不能删。
策杖凌晨出，携筐薄暮归。未知故山荔，何似首阳薇。
一鹤为前导，奚烦绛节哉。樵苏私借问，何处地仙来。
开国何其忝，笺天未必俞。缴还三百户，换赐一千株。
日日烦汤使，年年费火攻。暮龄知艾附，不及荔枝功。
解使冰肠暖，能令玉色腴。谁能补丹诀，素女绛罗襦。
童子偷无怪，先生老尚馋。采时留绝顶，猿鸟要分甘。
包柚书云尔，分桃传有之。怜渠生处远，玉食偶然遗。
怀橘悲何及，芸瓜老不任。摘来先庙祭，洒泪向松阴。
传得上林种，曾于艮岳栽。吾君无嗜好，不贡一株来。
帝令工写貌，相讽尹加笞。且赏折枝杏，休嘲有靥枝。
节腹羞浮食，徐行畏疾颠。仙须有癯相，贵亦出长年。
莫放双眉皱，休嗟两鬓蓬。耆英图里看，若个弟兄同。
荆花开惭少，瓜蔓摘几空。赖有长头子，相从秃鬓翁。
秧马催予出，铜鱼羡子分。无莲照学士，有竹比封君。
郎宿临初度，村翁喜欲颠。要知侬甲子，老弟已稀年。
爵并开乡邑，官皆视大蓬。年齿高略似，须发黑难同。
昔单栖乡久，君今半被空。天公将老寿，裨补两鳏翁。
菰甘因辍送，荔熟亦均分。食指真欺我，脾神不似君。
平生老兄弟，岁晚共婆娑。苏氏推同叔，程家说二哥。
□□□鸣夏，高秋响激空。翼虽映华冕，身自闭雕笼。
濒江多海物，比屋尽闽人。四野方多垒，三间欲卜邻。
赤帝当垂令，馀威烈暴秦。若无大圆镜，热杀世间人。
怒蝈喧幽耳，饥蚊搅熟眠。愿为修月户，住在广寒边。
世俗传偷药，嫦娥以此名。唐人皆咏月，吾取玉川生。
方士诳三郎，蟾宫事涉茫。至尊宜夕月，安敢问霓裳。
初插玉梳小，徐妆粉额新。乌啼风露冷，娥始现全身。
共餐鲈一箸，各饮酒三升。空去主人睡，明朝醉未兴。
和靖肘后诀，不曾埋土中。烦师试寻看，寻得报衰翁。
社友携诗访，怜予满面尘。么么今出局，不是社中人。
王将托一国，自驾请先生。门外车迹众，莱妻投畚行。
遗金不知主，视若盗泉然。相与弃之野，妇贤夫亦贤。
死无衾覆首，贫乃士之常。妇谥为康子，何须问太常。
王遣金驷聘，先生已许王。从家变名姓，非独接舆狂。
何必如郎伯，区区禄万钟。辟r并织屦，足了一生中。
嫁与张京兆，新眉扫黛浓。不如伯鸾妇，长伴藁砧舂。
爱子死于汲，常情鲜不悲。贤哉孝廉妇，哭恐阿姑知。
当日献皇后，逃生屋壁间。何如伴庞老，同入鹿门山。
夫出随羔雁，妻忧往不还。别诗真善谑，帝笑放归山。
秧愁晴暴死，花怕两摧残。野老非常惧，天公不自安。
乐岁何尝饱，春阴忽又晴。一之其可再，四者每难并。
两似黄流决，云如黑汁翻。未言丰九扈，已觉饱千村。
周匝荒原遍，延缘断港通。马鬃渠有力，龙骨尔何功。
不了一毫事，空捐七尺躯。陶惜其人没，雄才以盗书。
霜下石桥滑，蛩吟茅店清。梦回残月在，错认是天明。
恨余行李速，愧子酒杯长。日暮于谁屋，天寒陟彼冈。
自笑如穷鬼，相从不记年。每烦诗饯送，不止办车船。
挹君如玉雪，未易得亲疏。何日深山里，同灯共读书。
昔梦游湘水，琴书寄叶舟。安知三十载，真作梦中游。
已作南夷长，那为北面臣。未忘真定冢，毕竟是华人。
汉人称劲粤，累世不加兵。狂卒才三百，如何便缒城。
漫费人蒸土，常如物溃堤。傍疑为息壤，下恐有蟠泥。
郭外皆鲸浸，区中等蚁窠。若无西雁翅，客子奈愁何。
老梢虑航危，隆栋忧厦颠。危欠维楫尔，颠将覆压焉。
庄周言达理，吾以蝶为优。无想亦无梦，有身长有愁。
一息营升斗，留翁寂寞滨。白头携暮子，来作祝尧人。
有意祝灵椿，无堪献野芹。玉杯真缪巧，金镜最忠勤。
绮纨贵家子，旗鼓少年场。屡舞众人醉，鲜妆一国狂。
士女匆匆散，溪山寂寂然。龙舟闲似我，阁起向沙边。
少日喜累句，暮年多短章。假令重盛壮，展拓不能长。
衰残齿易宿，陈腐意难新。安知痴老子，非复旧词臣。
韩吕真乔木，蟠根与国同。伯泰太史氏，子约大愚公。
丑石榕堪坐，晴坡草可眠。若非古沂水，亦是小斜川。
士不论穷达，离乡即可哀。白头孙七十，岁岁埽松来。
仙不离人世，何须远觅仙。桃花最深处，更著小渔船。
广筑长城一，纷纷走避秦。长城遍天下，底处着逃人。
锁却藏舟屋，丁宁勿浪开。渔郎最饶舌，曾去引人来。
□受职于天，李冰周处然。何曾现灵怪，专一管丰年。
□□宽裁领，蓬头乱插花。相呼挈牲酒，再拜祷桑麻。
□□□夜里，折箭传黄旗。野老心无事，闻之忽皱眉。
□□眼中人，累累原上坟。昔作夸毗子，今为冥漠君。
城郭有时变，市朝回首非。谁为辽鹤说，第一莫来归。
岳下无耆老，何从访旧闻。不知紫岩墓，更隔几重云。
昔者监香火，今焉裂芰荷。祝融应冷笑，还肯再来麽。
士固不可辱，人殊未易知。元来座上客，不及箦中尸。
丹剂乾铅汞，红尘扫秕糠。只消一只鹤，安用万头羊。
恋阙子牟远，还乡贺监狂。老人忘节序，有菊即重阳。
镜悲鸾独舞，射感雉双飞。早认色空是，晚知婚宦非。
万里先行脚，三家晚闭关。曾求诗入海，亦作史藏山。
有酒聊排闷，无书可订顽。君看鸾铩羽，不若早知还。
沙漠有烽起，上林无雁来。可怜汉飞将，虚筑望乡台。
告子早不动，先师四十馀。乃知卢行者，暗合秀才书。
夜夜各趺坐，朝朝同打斋。不知那个子，曾梦祖师来。
大块号万窍，强名之曰风。楚人无意义，乱说有雌雄。
妒亦常情尔，长门谴太深。犹将金买赋，万一帝回心。
沟水通宫苑，泠泠去复回。无人漏言语，红叶是良媒。
年年花鸟使，选色进深宫。不论妾心赤，惟看妾臂红。
何必关山远，凉风在殿西。箫声犹袅袅，舞袖忽凄凄。
君恩如纨扇，惟恐值秋风。方喜入怀里，安知弃箧中。
八代更相禅，休文北面萧。不如文惠妾，垂泪记前朝。
妾性尤柔顺，相看满面春。安知时态薄，偏妒入宫人。
蝇及瓜勿啖，螬食李何妨。苦淡谁知味，某鲜或腐肠。
不肯一钱分，贤哉父诲言。奈何伯喈女，有愧卓王孙。
空有难深作，殊无贞烈姿。试评阿娇赋，有愧孝娥碑。
骨永埋胡地，魂终恋汉廷。谁令妃远嫁，千载v犹青。
陟浅犹须杖，谁云佛有神。乃知杯渡者，只是热瞒人。
蜀女羞施粉，轻装爱淡红。抹涂尚年少，膏沐为谁容。
范公蜀西曲，陆老剑南诗。子美渠曾道，渊材辈岂知。
莫惜千银烛，频添两玉瓶。不须擂羯鼓，花睡未曾醒。
神女漂红者，颠姨发赤然。年年吹洗了，未必恕今年。
恰见如丹粒，俄惊似紫绵。山翁无供帐，只就落花眠。
地行臣耄矣，稽首告天公。藉草千场醉，留花十日红。
原沉向九泉，推死已千年。有水皆争渡，无村不禁烟。
老人七十八，佳节一百五。丁宁海棠花，更可数日不。
唐朝知制诰，多付与诗人。岂有飞花句，虚为起草臣。
当年传画烛，帝遣快行□。□□山斋卧，□目自结□。
只靠诗娱老，安知病著身。不能击白日，且可买青春。
向来称合老，归去作园翁。须发已华皓，紫薇药应红。
村酒家家熟，溪船处处通。香山妄分别，学士与谁翁。
轻薄坠鞭子，清狂谒水生。如何唐老杜，也作丽入行。
客云自孔氏，不觉喜逢迎。止宿见二子，孰云无世情。
鹤肯从坡老，鸠能感醉翁。老夫曾化蝶，飞入百花中。
裕陵临御始，像祭武襄公。郜六何为者，图形一禁中。
高帝开江左，如天有太阳。迎归皇太后，放出小流娘。
虽则丹青妙，其如齿发衰。远孙元未识，认作古钟馗。
医书攻百病，惟有老难医。雾眼朱成碧，霜颠涅不缁。
炎凉苍狗变，光景白驹驰。忽见镜中者，惊询汝是谁。
战士不解甲，于今四十年。尖量太仓粟，烂铸水衡钱。
□□传闻恶，邕宜守备孱。各宜更短制，未可靠巍冠。
国蹙公卿耻，诸贤强自宽。向来沙市冢，太半徒公安。
荆益俱危急，风涛共一舟。未知策应使，兵已至何州。
移阃于重庆，支吾亦十霜。但闻绳魏尚，不见雪陈汤。
初谓武陵远，移来不计春。近传湖户警，愁杀避秦人。
老贼顺流下，周郎凭轼观。不干春水事，一蹙走曹瞒。
玄琰俱年少，能摧百万师。如何桓幼子，轻议谢家儿。
穹庐迫淝水，黄屋幸澶州。谢傅方争弈，叶公亦掷骰。
香火万家市，烟花二月时。居人空巷出，去寒海神祠。
东庙小儿队，南风大贾舟。不知今广市，何似古扬州。
俗情重蒲饮，故事按舟师。莫倚无山越，闲将作水嬉。
占断百花白，摘来三伏凉。着身素馨国，荀令未为香。
名荔绝甘冷，与莆争长雄。不逢蔡公谱，埋没瘴烟中。
吾生分裂后，不到旧京游。空作樊楼梦，安知在越楼。
突薪初不戒，绠缶始言功。累甓为墙壁，前人智未工。
复关无雅操，涉洧有遗音。未可绳三尺，槟榔当委禽。
沐发眠常晏，濡唇饮不多。谁云五瘴毒，常备四时和。
溺天子殿衙，呕丞相车茵。古有礼揖客，今无劾弄臣。
秦尊君卑臣，汉敬贤如宾。解角南郑将，前席洛阳人。
借问缘何事，年年带笑容。春风无可笑，止有笑衰翁。
勤披莱子服，种汝奉高堂。汝自忘忧尔，吾忧未易忘。
果核无殊性，惟榴有北南。红榴满天下，不似玉榴甘。
昔移红白种，同种谢池中。一朵不留白，两池皆变红。
但见空林摘，谁知园户馋。诏书免包贡，野老可分甘。
生长古墙阴，园荒草树深。可曾沾雨露，不改向阳心。
清泉浇后活，夜雨剪来新。有客陈三韭，无钱致八珍。
陶子沉酣汝，刘郎佩服之。元来天地内，乃有两东篱。
累累生满树，知我老而饕。绝胜齐三士，轻生为二桃。
曼卿仙不死，隐隐素骡嘶。走入芙蓉里，花心路忽迷。
雨恼颦西子，晴扶睡贵妃。老夫方入定，为尔一撩诗。
丛生山上下，影在月中央。受性老弥辣，开花晚更香。
忆昔矜容色，如今懒抹涂。谁能面皮皱，施粉又施朱。
春令园中本，移来村墅中。大管今却献，黄帕不来封。
清旦书窗外，深丛茁一枝。人寻花不见，蝶有鼻先知。
君耳污□□，□□□□湾。首阳落第二，前已有箕山。
□□□□□，□□□□□。历历丹青意，如讥睡海棠。
□□□□□，□□□□□。不必询名姓，知渠是谪仙。
舜提归□□，□□□□梁。束手无争执，应惭此玺郎。
□□□□□，□□□□池。却恐鱼之乐，庄生未必知。
酿者不沾唇，旁观吸者颦。翁真堪宰相，妪亦可夫人。
牵羔仍抱子，翁媪各鹑悬。破扇题周易，全家赖卦钱。
衣襟成墨色，面目带煤尘。尽爱炉中兽，谁怜窑下人。
咬齑饥饿□，□□□□□。乍可训童子，谁能说老兵。
坠帻长须丑，遗靴一足濡。不须诃小鬼，烂醉要渠扶。
倦后入蒲龛，欣时出草庵。偶圆灵照话，亦于善财参。
扪萝伏虎岩，把钓斩蛟潭。偶有樵夫过，呼来与共谈。
昔与二龙友，同寻九鲤祠。百身何可赎，一老偶然遗。
二客如龙虎，同登蟹井颠。吾今成聱叟，渠久作飞仙。
北郭西郊外，联鞍共探春。惟应旧猿鸟，犹记两诗人。
箧有亡友诗，愈久愈鲜健。不归芙蓉城，定返灵芝殿。
照眼园花发，伤心墓草陈。君谟两字谥，迂叟九分人。
轩豁百觚量，昂藏九尺身。如何天夺尽，真率社中人。
自为遗老传，或入少年丛。我已无同辈，谁能起此翁。
由晋以至唐，几人作文字。前有酒德颂，后惟醉乡记。
远希大慧无，近笑孤峰絮。多少初地人，争问末后句。
假使富埒国，何如贫在家。尚存侬汉札，宁夺我齐瓜。
已报行营入，犹夸僭垒坚。何曾陵谷变，但见市朝迁。
宣劝犹疑鸩，龙颜笑引觞。络鞍奉明主，执梃长降王。
身是假皇帝，国由内太师。伪朝旧宫殿，历历有遗基。
醉似东皋子，愚于北谷去。何当节一惠，单谥作愚翁。
胎发落居后，屠苏饮最先。眉间八十字，愿汝过翁年。
粝食忧民瘠，茅庐念士寒。一生怜此老，错把两眉攒。
诸老云台上，人人画一筹。奈何令退士，长抱杞人忧。
昨朝捷旗至，明日警书驰。避殿犹如故，来庭定几时。
臣繇贺捷表，臣结中兴碑。亘古雄辞在，于今老学谁。
溪水拍浮满，野花红白多。老夫被牵率，信步出鸡窠。
饮狂插红杏，醉倒藉苍苔。董子窥园出，庞公上v回。
邕题碑板富，郊因诗句穷。濡毫乏精婢，随马有奚童。
倦揽今书尺，时将晋帖看。殷生与宰相，一体问平安。
复置汉平准，稍修隋义仓。群公犹禹稷，陛下况尧汤。
昔忧腹不谷，今恐耳生禾。谁向卫公说，翻瓢莫太多。
试倚高楼望，桑田化渺弥。安知为野老，农事上双眉。
噫声初发窍，巨浸条漫空。我欲镌箕毕，为天节雨风。
久断过从客，尤妨刈获夫。羲和应烂醉，晨起失金乌。
过客危于惠，移儋远似琼。末年蕊珠殿，奏事独奎星。
早惠能言者，前生结习馀。吾闻伏生女，口授古尚书。
去国有华发，出关无送车。未能尽韬晦，紫气作前驱。
众评白傅谥，谁得乐天心。小太宗英主，临朝谥醉吟。
自伤临郡浅，有愧在民深。稽首文公庙，由唐直至今。
既收其印绶，犹送以车船。回首柱下史，江边更可怜。
昨日专城守，今朝失国人。乾坤如许大，无地着孤臣。
赫赫戎衣定，区区扣马非。如何孤竹子，嫌粟不嫌薇。
丘笔郑克段，轲言象爱兄。回天力不足，削地罚犹轻。
种种一何短，青青无复垂。可怜髡髦子，不见指冠时。
昔笑聪秃首，如韩戏观师。若聪今见我，汝亦有几时。
丝切登盘菜，花垂插鬓幡。老人总无分，回施与诸孙。
枯槁蒙膏润，谁非喜雨人。儿童翻懊恼，惜不看鞭春。
紫袍临蜀殿，黄屋建梁台。异世为鹃去，前身作蚓来。
朝朝出阳谷，夜夜入虞渊。且看乌轮转，休论蚁磨旋。
不甘蟆蚀月，泣献磔蟆诗。却效玉川子，仍曾是退之。
事或难遥度，人殊未易知。谁云卧龙死，复有一姜维。
畏死仕新室，轻生谢季伦。细评投阁者，大愧坠楼人。
安知先长老，不是昔勤公。尔有五七字，今无六一翁。
入佛名无本，归儒字浪仙。韩公虽稍黠，不晓句参禅。
昨日十分春，今朝几聚尘。可怜傍辇者，有愧坠楼人。
轻薄防歌扇，回旋恋舞衣。不愁无地葬，犹拟上天飞。
越公多美妓，卫尉足名姝。无计留红拂，伤心坠绿珠。
滕叔死千载，犹存蛱蝶图。狂风一夕起，尽化作青芜。
春去花开谢，君王岂复知。不如刘项际，犹有葬虞姬。
开遍千红紫，东皇力最多。朱明笑青卉，无奈百花何。
徐庾空浮艳，何曾有一篇。我朝惟二宋，绝唱两三联。
已费栽培力，又为膏沐容。花神浑忘却，将谓属东风。
谢女吟边絮，英台去日衣。不应零落尽，惟见蝶儿飞。
箫能妻弄玉，琴可挑文君。吹彻宁哥笛，梅妃未必闻。
陶翁书甲子，楚客纪庚寅。村叟无台历，梅开认小春。
汝图膏血饱，吾惜体肤伤。景略扪差快，宜师扑不妨。
劣知针粟大，出没似通灵。不但能膏吻，元来善隐形。
稍出床敷上，忽逃衣缝中。说文真有理，字汝曰跳虫。
髫龀随二亲，旅泊承天寺。姆抱殿上嬉，忽睹瞿昙氏。
战掉病三日，汤熨乃能起。壁如秦武阳，震慑白帝子。
弹指七十年，颜发遽如此。棒喝夹攻之，碓磨备尝矣。
既具顶门眼，逐得少林髓。南山梵王宫，规模自唐始。
轮奂绝钜丽，像设尤卓诡。瓣香大雄前，恍然忆稚齿。
侬久离怖畏，佛亦生欢喜。却看丈六身，僬侥国人尔。
自幼耽章句，年高竟未工。自称豁达老，人号嗫嚅翁。
莫耗官仓粟，休贪御手羹。新年采薇食，诗比旧年清。
豪杰争鹅炙，神仙食马肝。岂知有薇蕨，布满首阳山。
自从七窍凿，无复六根全。鲸死彗星出，蟆枯月魄圆。
人无公议论，天有真是非。佛肯护迁客，雷能碎党碑。
古有轻生士，今无起死医。可怜茂陵渴，犹画远山眉。
恰见趋燕市，俄闻集兔园。雕笼驯养者，谁到翟公门。
久不闻乌鹊，朝来噪不休。殊乡无喜事，应为买归舟。
坚白相非是，高虚目送雄。远公差解事，孔老各牢笼。
手写八诗寄，耳聋三日惊。何须论句法，年自让吾兄。
浪说无文字，楞伽面壁看。元来有怀挟，一世被粗瞒。
无尽谈空学，纵横胆似天。如何兜率说，不肯许他禅。
寥昔十年字，新今百八篇。男儿自传世，何必托彼传。
僧句多枯槁，舟公锦绣堆。如何涉吾地，咄咄逼人来。
勤本小家数，韩欧大秀才。二公需作料，勾入集中来。
嫁作商人妇，牙筹学算商。元来有胎教，生子肖弘羊。
今夕佳风月，身同影守房。藁砧定何处，皮裹铁心肠。
图南倭舶透，败北榷场开。妾貌不长好，君行何日回。
蜮今沙射影，鳄人尾勾人。不是妾饶舌，愿言君爱身。
客梦嫌鸡早，归心恨马迟。感君留半镜，教妾画新眉。
月夕孤单女，天涯放逐臣。偶逢顾曲客，忘却买茶人。
粉堞五七里，青帘三四家。客沽北府酒，女唱后庭花。
道远书筒少，时难旅橐垂。花飞春事过，柳暗晓妆迟。
昔梦随君去，犹疑在我傍。素惭倾国色，旋学入时妆。
初隐灵芝处，终逃小橘中。谁言秦法密，网不得商翁。
幽明虽异趣，追远岂殊哉。隐隐闻箫鼓，神君尚冢回。
草市鱼虾贱，园家芋栗肥。一城空巷出，万烛送神归。
樵苏出林看，士女拥途迎。要识神通趣，年年此际晴。
狙裹周公服，优蒙孙叔冠。无论i儿女，神亦被渠瞒。
村乐殊音节，蛮讴欠雅驯。老儒无酌献，歌此送迎神。
往昔扬州市，神仙爱夜游。夜来灯与月，不忝小扬州。
乱离无醉者，有则以为祥。惭愧生平世，人人在e乡。
咚咚街鼓动，寂寂市声稀。祭罢社人散，老巫怀肉归。
一虎虽凶暴，其尊孔释同。矫情馈夫子，合爪礼澄公。
曾瞒张茂先，亦诳关尹喜。嗟余双眼白，任汝半空紫。
仅可着孤身，何曾有四邻。切须留一榻，让与细书人。
恰召阳翁伯，俄徵谢自然。不知玉楼上，几个是诗仙。
吾脚今无力，安能跪鞠躬。北瞻韩吏部，南仰狄梁公。
乍见作飞势，细听无唳声。雪翎差仿佛，丹顶不分明。
点额有墨痕，剖腹无素书。俗视如顽石，仙骑上太虚。
元不识死活，偶然逢二仙。昔与牧奴戏，今饶国手先。
白公诗酒人，惜也未闻道。乍可无除书，不可坏丹灶。
慈悲乳孙叔，恭敬侍小颠。烦君常警逻，老子□□□。
自饥犹可忍，民饥谁恻隐。吾评首阳薇，不若石竺笋。
圣人称水哉，昼夜流不息。东坡如万斛，南华只五石。
汞可点为金，铁可浸为铜。勿使钟官知，一朝比仙童。
狼来咋吾羊，猩来窃吾酒。汝为百兽王，不闻一声吼。
惜齿埋之土，何曾愿世知。终为交趾献，亦被普贤骑。
嗒然蒙一衲，趺坐不知年。处处神通现，何须海岸边。
海岛五百士，刘郎庐亦深。不似阿罗汉，神通无处寻。
此来为佳处，高犹在绝颠。吾衰中道废，汝少更加前。
此为何处所，满目是琼瑰。圣人被褐怀，呆汉空手回。
力却帝尧禅，犹为颍水羞。似曾洗渠耳，不可饮吾牛。
霜菊尤宜晚，才开一两葩。不随蒲柳变，索性待梅花。
徵在生夫子，摩耶育释迦。人人衣逢掖，个个着袈裟。
九龙吐香水，兹事已千秋。道是本无垢，年年浴未休。
生曾辞宝位，死却要金棺。达士发冷笑，痴人被热瞒。
拔丁而去矣，袖瓦似要之。谁道州人薄，君行有彩旗。
村老诗颠者，颠年八十年。后生被传染，引得广师颠。
五十有三个，问法向谁边。村老小颠尔，竹溪翁大颠。
三间参佐廨，昔也处先公。矮屋儿无叹，翁生矮屋中。
守相卿耆旧，相逢必霁威。渠宁私邑子，汝勿视翁归。
禄米皆前定，分铢不可添。园葵莫争利，邻枣亦伤廉。
宁游屋溪畔，勿傍盗泉边。监竹不食笋，先贤样在前。
莫叹家庭远，卿侯即父师。尚于吾缱绻，定不汝瑕疵。
先绪微如线，未知谁亢宗。翁犹惭父祖，汝可复惭翁。
十载脾神厄，何曾食有鱼。击鲜徒溷汝，遗w适忧君。
记取元城语，南州热异常。别无卫生诀，止酒是丹方。
博士今儒彦，遥知讲席重。汝宜束修往，吾亦执经从。
汝幼不努力，忽为三十馀。勉旃教汝子，要付善和书。
跬步难相舍，今为薄宦驱。长年干父m，晚节赖家驹。
乡近多安讯，时清少急符。故人问郎罢，卧起一筇扶。
津吏难绳束，滩船易覆番。能除一方害，不忝二刘孙。
李下与瓜田，嫌疑谨未然。先贤监竹木，不食笋多年。
机难下鸥鸟，察至见渊鱼。何日抽回去，商人愿出涂。
太守今元结，论交四十年。汝行勿前却，如在父兄边。
问讯南溪水，韩张泛几回。侍郎何处在，司业有孙来。
橘里争棋叟，壶中卖药公。苏柑肥似瓠，盛不得樗翁。
食指清晨动，馋涎异味来。高情分石芥，辣性似徂徕。
城中人怪我，清旦买芒鞋。君若知其趣，还应日日来。
玉辔上沙堤，金鞍戌碛西。何如寒潼底，落日蹇驴嘶。
就泉为碓屋，累石作书龛。有意耕汾曲，无心起水南。
市脯店犹远，刈刍人未归。夜深语童子，且掩半边扉。
路危防陟远，溪黑阻穷深。凉月如高士，频招未出林。
岩僧殊好事，绝顶庙龙君。勿笑一泓水，能生六合云。
崖居供给少，不用犬防篱。只恐偷儿黠，来窥壁上诗。
山中无价宝，月色与泉声。莫向贵人说，将为有力争。
凄风转林杪，露坐感衣单。不道山中冷，翻忧世上寒。
儿童烧爆竹，妇女治椒花。独有龙钟叟，凄凉感岁华。
冰衔常凭麽，雪鬓转皤然。一然差堪喜，诗多似去年。
听得先生去，抛书喜欲颠。吾闻渥洼种，堕地不须鞭。
门外呵寒客，鹑衣百结悬。藏瓶犹可扑，莫费水衡钱。
甚惜光阴去，其如耄老何。丁宁小儿女，不必看乡傩。
卖菜犹求益，栽桃不厌多。小园两三树，冷淡柰春何。
想见朱衣吏，催排玉笋班。老臣绝朝谒，北望祝南山。
细切如丝菜，添斟献颂椒。未曾守除夜，早已问元宵。
闻说醉乡里，家家设酒垆。有刘伶肯饮，无李白谁沽。
草市芳菲节，柴门寂寞滨。桃符聊塞白，免谤作诗人。
瘦骨春衫薄，华颠彩胜垂。菱花应窃笑，妆束不相宜。
暮年心胆怯，临履极兢兢。已被梅花恼，时为爆竹惊。
度朔山尤远，酆都狱甚宽。傩驱顽不去，愈送瞥然还。
不但烹三庶，东宫亦屡危。元来玉环子，别有锦绷儿。
素艳羞妆额，红膏妒雪肤。宁临白刃死，不受赤眉污。
一州两迁客，无地顿奇材。方送端明去，还迎博士来。
无尽颇纵横，晚方攻蔡京。犹称贤宰相，应为客先生。
奋雄何勇猛，取履若儿童。眇是沙中帝，不如圯上翁。
绝顶风吹酒，中流浪骇舟。参军颠落帽，处士悔科头。
世间平远景，万幅在洪家。晚至番君国，方知不是夸。
一棹微茫里，孤亭紫翠间。恍疑涉彭蠡，又似访庐山。
江险不容极，禹功胡可忘。向来小龙子，衮冕食千羊。
夹立朝群玉，浓妆列万笄。中州不敢顿，抛在瘴云西。
茆山千万叠，不得见天全。帆出扶胥口，无山只有天。
雪冒禹碑石，云埋泌草堂。早知抱遗恨，悔不挟乾粮。
半夜黄天荡，楼船雪浪中。当年草檄客，今日负樵翁。
展卷嗟丘也，东西南北人。昔还行脚债，今作卧游身。
玉座见图叹，累累菜色民。如何崔白辈，只写蔡奴真。
向来与相国，投分自钟山。不入翘材馆，甘为老抱关。
下吏语尤硬，投荒身转轻。不然玉局老，肯唤作先生。
偶然眠一觉，推枕起来惊。寂寞犹前日，荣华已隔生。
浪说身如蝶，安能及蝶哉。穿花终日去，据槁霎时回。
筑馆如萧史，专城似买臣。不知身是幻，错认梦为真。
钱子非仙者，种郎岂隐哉。先生闭门睡，弟子下山来。
吟共僧同社，居分鹤伴间。魂归应太息，亭榭遍孤山。
曾箴王太尉，亦讽寇莱公。无端两丞相，有愧一山翁。
触石才肤寸，垂天忽怒飞。道人不出户，笑汝出还归。
曩造河沙业，今灾梦幻身。不知岩下电，天夺与何人。
隐衣先自着，舂具亦同操。不但鸿高节，鸿发节更高。
冻合千门闭，传呼一市惊。岂无僵卧者，辇毂未知名。
恕汉唾师德，酒徒拳伯伦。吾评此二士，颜子后无人。
季世雠相复，先贤量有馀。潞还子方谪，坡答致中书。
死以子托友，病将身付医。友今多市道，医或似屠儿。
驴多为令仆，蚁亦拜侯王。恰则封万户，俄然梦一场。
昔仕年伤早，今归计恨迟。赖存南岳草，可答北山移。
□尚纷言扰，烛龙深伏藏。金鸡不能忍，腾出照扶桑。
箫鼓修雩祭，风雷起古湫。虽无豢龙氏，尚有斩蛟侯。
点点沃枯焦，声声伴寂寥。五更初听雨，千载后闻韶。
巫祝呼神去，缁黄送水还。若非宿来雨，仙圣亦惭颜。
昕朝避黄屋，露祷动苍穹。野老安知帝，豚蹄赛社公。
在处陂池白，宁愁汲路遥。老犹堪抱y，穷未至操瓢。
尖新赖摹画，老秃计休闲。露顶张长史，科头管幼安。
莫匪并州者，轻坚耐淬磨。文通怀内锦，裁割已无多。
虽无鹦鹉鸟，亦欠琵琶姬。纵使敲方响，獠奴佯不知。
炎郁甚炊蒸，夏虫难语冰。家无红拂妓，捉麈自驱蝇。
欲击伯仁肘，难悬季子腰。自刊聊自用，渠刻任渠销。
轻薄如蝉翼，择兮风未休。烦劳汝威重，镇压彼轻浮。
有时一画起，有时三绝编。朱丝弦侧畔，玉界尺傍边。
莫谓蟾蜍小，渊源在许中。曹溪一滴水，驾浪作南宗。
雪萤贫士眼，珠翠贵人身。自从墙角弃，无复案头亲。
昔可摧坚阵，今难作选锋。自怜吾鬓秃，亦笑汝头童。
方穿新砚众，寸眼旧岩稀。难倩宫娥捧，堪w织女机。
吾墨千金价，曾登七宝床。终身惟守黑，断腕不书黄。
月似金莲炬，天如碧玉笺。剡藤边幅窘，写不尽遗编。
南荡浅堪戽，北沟乾可田。龙船无顿处，欲起待明年。
井以瓶罂竭，溪堪揭厉行。蟹泉一摘子，辛苦上山迎。
尚食停珍膳，清斋祷竹宫。方当歌云汉，未可和薰风。
奴挈军持去，丁宁费耳提。汝宁缓化坞，吾欲救蔬畦。
士穷犹可忍，拾穗亦可歌。岁事还如此，畦间有穗麽。
性不耐闲懒，小劳方小佳。锯沉成薄片，末麝入新芽。
杞辱中丞世，歆臣二姓廷。如何出腹子，反不以螟蛉。
千古灵胥怒，惟知有伍奢。安知崇伯子，北面事重华。
博览劳丸胆，精思恐呕心。可怜亲养薄，难报母恩深。
文若忠于操，嘉宝谄事温。晦翁叹难嗣，坡老惜无孙。
季历并公旦，均为未尽伦。吾评千万世，两个采薇人。
翁子妻求诀，羞惭婿负薪。不如辟r妇，保守灌园人。
为固续汉史，嗔原作楚骚。伟哉二女子，才学识俱高。
二王与二阮，尊幼自相推。却恐外人笑，儿痴叔亦痴。
坚猛一时雄，犹知有谢公。王郎乳臭子，敢以婿挝翁。
晨膳嫌羹薄，寒机怪织迟。阿家语新妇，汝有作家时。
澄少危加杖，平肥亦食糠。刘郎豁如者，l釜未能忘。
太傅风流祖，亲朋共手谈。元来棋有智，输墅与羊昙。
难泯同胞好，每因长舌疏。若能谐妇姒，九世可同居。
张陈翻覆易，管鲍始终难。帝腹容加膝，刘郎尚岁寒。
圆眼珠单颗，方穿玉一洼。宝如双白璧，草了十黄麻。
昔人怀故主，季世绝贫交。汝胜炎凉者，年年归旧巢。
山川殊壮丽，井邑亦繁雄。独有羊城庙，萧然瓦砾中。
非有干时策，聊为避地图。昔人补勾漏，老子管仙湖。
役民如犬马，国破作降俘。往往湖中石，宣和艮岳无。
怪怪奇奇石，谁能辨丑妍。莫教赞皇见，定辇入平泉。
观寺临湖上，亭台出柳间。都忘来五岭，将谓在孤山。
月落宿禽起，幽人殊未回。不知何处磬，迢递过山来。
庭下蔷薇树，花开玉雪球。主人明日去，相对似含愁。
邻曲无还往，何由有别情。惟应小窗月，长记读书声。
不曾窥户外，偶出至溪边。欲访斩蛟庙，聊呼放鸭船。
桃李已成尘，葵榴各斗新。红颜年少子，白发背时人。
不喜追风骠，尤憎竞渡船。宁为之反殿，怕着祖生先。
时服颁周府，薰弦奏舜廊。未知新帖子，几首似欧阳。
客屦自来去，山翁病不知。座无掬道士，门有艾天师。
儿女需京缬，经时买未归。似嫌无艾虎，不肯换生衣。
韩庙坡为记，罗池愈制碑。老农不识字，自唱送神诗。
呼童扫蚁子，勿上法堂阶。渠出卖厅角，云参妙喜来。
大醉害心风，小醉卧咽呕。世有大先生，一饮石五斗。
五百逋逃士，刘郎不放心。教醒阿罗汉，飞空无处寻。
支解雠人毒，香涂施主恩。对天剖肠胃，倒海洗亲冤。
寄声谢轩帝，不必奏钧天。一碧九万里，横吹铁笛眠。
绛路泥尤滑，柴门扫不开。子猷返棹后，不见有船来。
背冷来趋暖，虽微善自谋。如何才得意，飞去不回头。
晓雾轻绡卷，岚光抹黛新。萧条数家聚，三两趁墟人。
楚泽秋声早，湘山暮色遥。偏来短篷上，终夜滴萧萧。
问寺莫知处，跻攀又潮洄。惟钟藏不密，日暮过溪来。
估客击征缆，渔家收钓筒。何妨千嶂黑，犹作半江红。
极目无边际，惟天与水连。烟中帆几点，若个是君船。
吾蒙白裙帽，汝着紫袈裟。纵有傅大士，难和作一家。
生有缝春讽，死无封禅书。不须求大手，吾自表幽墟。
一洞沾秦俗，疑非太古民。尽将源里事，报与世间人。
绿野池新凿，平泉墅又开。乃知造凉殿，谏者不能回。
骏马如花妾，平生不负春。如何飞燕语，不怒辇边人。
相国私英倩，将军嬖子都。可怜洛阳令，只问主家奴。
恍惚天书事，庄严土木功。暮年王太尉，典领玉清宫。
养成河北贼，挑致海东夷。空国坐朋字，乱华由党碑。
虽则仇平仲，何曾问大年。崇宁一相拜，元v几人全。
登庸局面变，报复念头差。贬削村夫子，褒崇笑夜叉。
著论贬临川，谈经抑老泉。权书并字说，究竟果谁贤。
至郭陪清语，留衣示别情。奈何凤翔骨，不得宪宗迎。
剑履崇刀笔，钧衡付蹶张。贾生年尚少，且去傅诸王。
洞达开堂奥，荒唐说刹尘。儒醇明告子，释黠热瞒人。
青牛先已去，白鹤久方归。若欲分优劣，老聃贤令威。
东行值伯伦，西去逢无功。不知何国土，疑是醉乡中。
履霜行于野，绝粮厄于陈。伯奇父逐子，仲尼天戮民。
追日忍渴走，喝月使倒行。夸父骨已朽，秦皇冢亦平。
客有过吾庐，自言师陆朱。故应东海若，不及北山愚。
先传传后学，自觉觉天民。鲁儒迷甚者，何以救迷人。
荒哉穆天子，辙迹遍九垓。已写偃师弄，更引化人来。
愚哲皆根性，巫医各有传。参禅才一宿，学幻费三年。
父魄下沉渊，儿声上彻天。向令逢孔氏，是亦女参骞。
雁足书良是，鸾胶事已非。如何子卿内，不待藁砧归。
人事多翻覆，由来不可量。安知议郎女，远嫁左贤王。
寄语涉川女，安知往问津。水神不妒汝，偏妒冶容人。
春暖披香殿，夜寒长信宫。帝方安祸水，妾敢怨秋风。
姊弟皆殊色，专房擅主恩。何曾送归妾，但见啄皇孙。
淑妃寒食语，千载尚堪哀。不念同光帝，□□□□□。
刘季开基主，周昌托子臣。不能活如意，何况戚夫人。
升天虽可喜，削地已堪哀。早知守厕去，何须拔宅来。
早持坚白论，晚踏软红尘。明逸并夷甫，初终似二人。
地逼难容足，天低碍举头。那堪去绨子，谁肯上高楼。
不肯弹冠起，俄从折简招。虽然舐丹药，未免悔青苗。
做了高官职，双眉皱不开。譬如三日妇，锦袜著珠鞋。
开阁何其盛，行边寝已疏。绕床弹指叹，六丈圣人欤。
专报熙丰怨，宁论爵齿高。可怜五朝老，双泪落斋旄。
扰扰多群蚁，冥冥有几鸿。蜀公陵下语，竟免入碑中。
策免身常佚，登庸貌转癯。富公忘杖起，迂叟要人扶。
梦中求荐寝，此事有还无。幸得东安女，为王洗厚诬。
燕燕莺莺喻，工于状妇容。不如洛神赋，比拟作惊鸿。
园令词章妙，君王悔悟深。能回九重眷，只卖百斤金。
断弦难续矣，读者尚悲辛。不似穷冯衍，甘为薄幸人。
难寻楚三户，不记汉千门。独有灵光殿，长因一赋存。
有剑弹欢铗，无金筑隗台。孝王虽贵介，犹解客邹枚。
埋向西陵里，千年不复晨。未知台上妓，歌舞乐何人。
传呼尤赫赫，变灭忽休休。鸿笔铭勋绩，蝉冠敛髑髅。
亲朋存者少，岁月去如驰。不记桃三窍，犹疑黍一炊。
乾鹊噪送喜，训狐鸣主灾。龙随黄帝去，麟为素王来。
敝庐吾亦爱，陋巷人不堪。痴儿蜗带屋，老子茧名庵。
古人重言德，初不论倾城。切莫伤容鬓，犹堪嫁孔明。
甫闻阿娇进，又报卫娘留。莫倚金为屋，重重只锁愁。
座上交游广，城南讲读馀。如何万金产，只解八分书。
牧有谆谆诲，宜无赫赫声。假令如叔父，一世得狂名。
子羽徒扛鼎，其如欠转圜。不能决王霸，聊去作神仙。
妾命薄如纸，君恩冷似冰。生当事长信，死愿奉延陵。
仓皇问君父，忠孝两关心。绝胜杞梁妇，惟知哭藁砧。
疾始于荣卫，哀哉不豫谋。贪生讳闻死，天下几桓侯。
木主来西土，檀车济孟津。只应千万世，瞻仰首阳人。
殿上俄流血，沙中竟脱身。乃知燕刺客，有愧汉谋臣。
全活啮鞍吏，平章秤象船。丕乎真有幸，舒也竟无年。
穹壤有时敝，娥名万古垂。直从彤管笔，便到色丝碑。
数战数败北，宁非将略疏。收功一匕首，安用读兵书。
费亭侯在日，乱已有萌芽。养得螟蛉种，犹能覆汉家。
宗周危可悯，苌叔死非难。臣血三年碧，臣心一寸丹。
危晁知不免，削楚虑空长。东市哀朝服，西京号智囊。
巧言愚冒顿，厚赂饵阏氏。秘计言之丑，刚云世莫知。
值乱行何适，随缘住亦安。能将石虎辈，只作海鸥看。
国老辞机密，阉儿叩绪馀。殷勤传一诀，莫遣上观书。
石马残陵下，金凫出藏中。谁云樗里智，卜墓近秦宫。
本欲除阉腐，安知召冠戎。缁郎不为相，朱贼得称雄。
直以心为佛，西来说最高。始知周孔外，别自有英豪。
此老手中棒，轻轻也有瘢。佛来与三十，某甲莫须餐。
神女登徒子，微词未必然。感襄通一梦，窥玉费三年。
虎视无强对，鸱张有篡心。可怜脐里烛，不照坞中金。
没有财遗臭，生无善可传。向来堆白屋，尽是窟郎钱。
征南满腹智，实似小儿痴。汉水有涸日，沉碑无出时。
茂陵轻朴学，宽对乃忻然。口谩谈三代，书才说一篇。
虽以宾师待，几于妾妇然。不羞君割地，谩对客谈天。
妆束姑随世，风流亦动人。等闲拥髻语，千载尚如新。
不待精神契，惟凭颊舌求。莫年荐燕客，差胜似穰侯。
残香犹在笥，旧曲尚书裙。不及新歌舞，樽前奉主君。
太公辅西柏，严子客东京。独有汾亭者，无人得姓名。
兽不能加害，倾身障赭红。安知丁与傅，他日鸷于熊。
偶脱骊山厄，龙钟九十馀。谁知汉掌故，传得不全书。
诏自沙丘至，如何便释兵。君王令赐死，公子不求生。
童作夫人纺，藏钱百万多。不知三箧内，还记旧书麽。
函谷非无士，登庸乳臭儿。空令园绮辈，头白不逢时。
五十年间事，浑如晓梦馀。三郎南内里，何况老家奴。
极力排舒黯，联翩去不回。惟应刀笔吏，时得到翘材。
已设床临牖，何须绶着身。遂令移鼎贼，知愧饰巾人。
平叔知几语，疑于易学通。岁朝不相见，隔日问三公。
不能战涿鹿，聊复隐崆峒。挥手谢轩帝，毋烦顺下风。
遗书今羽化，传者匪真书。此老纵横祖，仪秦得绪馀。
韩子流于惨，聃书妙造微。百年同一传，谁是复谁非。
带从内府颁，枕出古陵间。却笑韩宣子，区区爱一环。
城去曾联疏，宣收亦举幡。向令无太学，安得有何蕃。
白发夷门老，能兴晋鄙师。魏王备它盗，曾不备如姬。
跳入无人见，谁知有路通。长房非黠者，草草出壶中。
古来神异少，天下妄庸多。文帝能全意，曹瞒竟杀佗。
宋贾两名士，茫然立下风。信知古贤圣，多隐卜医中。
昔有二人贫，耕田与负薪。朱妻恚求去，却妇敬如宾。
寄声谢绛灌，勿毁洛阳人。岁晚治安策，谆谆礼大臣。
晨兴风色恶，日晏汲归迟。宁与闺中诀，莫令堂上饥。
上古闻巢父，衰周有楚狂。由来豪杰士，不必待文王。
元帝何曾谕，京生自此疏。区区推卦气，欲撼石中书。
把袖谋几售，开图计忽穷。空贵千古恨，不中祖龙胸。
但见颛朝久，谁知媚灶勤。纷纷由嬖进，非特一商君。
皇皇问津者，藐藐耦耕人。不识吾夫子，宁非古逸民。
向令从七国，是自列陪臣。太尉空称赏，非知剧孟人。
世传汉明帝，始梦见金身。曷不观列子，西方有圣人。
佞幸传呼至，师臣伛偻迎。暮年灵寿杖，幸自可扶行。
郦生方横死，蒯彻亦阳狂。设不逢刘季，同趋一鼎汤。
忿怼及韩驷，荒唐入郢鞭。乐生端可拜，宁死不谋燕。
幸自忤将军，那堪触太真。世无郭中令，谁赎谪仙人。
逆知生女主，预说覆唐宗。误杀五娘子，安知在后宫。
恍惚疑如在，缠绵爱未休。明知已仙去，犹欲出神求。
飞将无时命，庸奴有战勋。谁怜老卫尉，身属大将军。
二相去留际，中原治乱分。异时马上泪，遥洒曲江坟。
说客为秦谍，君王信郭开。向令名将在，兵得到丛台。
焚馀宁有籍，坑后更无儒。不解愚刘项，翻令二世愚。
肘后臣非靳，胸中彼未纯。乃知兵妙处，不可妄传人。
自昔名高世，皆由艺入神。未应除扁鹊，世上便无人。
浪说三遗矢，犹堪一据鞍。君王不自试，耳目信人难。
肃宗汉明主，犹恶五噫诗。一旦拂衣去，世人那得知。
国渐移田氏，人谁悟景公。牛山两行泪，据与寡人同。
尚恐公污我，何妨史失名。深衣与短制，同召不同行。
肉身无羽翼，那有许神通。会得泠然意，人人可御风。
首如飞蓬乱，家卖漉篱供。老汉惊吾女，禅机捷乃翁。
忽弃国中去，疑为方外游。早知守都厕，何似莫仙休。
华容芦荻里，一炬可无遗。叹息刘玄德，平生见事迟。
除却祖生外，馀皆在下风。老奴口耳小，安得肖司空。
窃弓俱奋臂，窥鼎迭磨牙。同姓馀中垒，昌言抑外家。
忽见牙郎态，吁嗟悔失身。不虞小婢子，曾是柳家人。
不怨穷并佚，能安小与卑。何须立奇节，展季即吾师。
明镜偷神秀，菩提犯卧轮。更将旧衣钵，占断不传人。
僭伪蟠宫阙，忠贤血贼庭。相君无喜愠，面色只蓝青。
尊嫜有严命，妾不获从夫。去去犹回首，谆谆别小姑。
六国钧南面，甘为北面臣。向微生一叱，几帝虎狼秦。
豫建无长虑，旁窥有贩心。绝嬴由吕相，继马乃牛金。
向来金谷友，至此散如云。却是娉婷者，楼前不负君。
巧历虽千岁，先知一日差。未能下算子，亦道是占家。
土室不堪处，其如瘴毒何。莫年款段马，有愧少游多。
若非大气魄，只是小机锋。老子一声喝，学人三日聋。
两国争衡际，诸君袖手观。群然着珠履，谁肯捧铜盘。
焦子如天胆，秦王似屋嗔。如何刀机上，活得解衣人。
忽去忽吴卒，深逃安汉公。翻身天地外，脱屣市朝中。
绝漠功虽大，长城怨亦深。但知伤地脉，不悟失人心。
弃甲争先去，收兵殿后回。但云马不进，应自圣门来。
墨子城无恙，公输械有穷。要须能壁立，未可恃梯攻。
出塞男儿勇，还乡女子身。尚能吞北虏，断不慕西邻。
决去先生勇，怀安二子惭。向令犹在坐，楚市赭衣三。
智出建成上，贤于子纠多。至今称让帝，当日唤宁哥。
采芭栖迟稳，燃萁篡夺危。景升不受子，却念德公儿。
活得如彭老，忧愁八百春。频为哭殇叟，屡作悼亡人。
歆已作佐命，雄甘为大夫。独馀黄室主，不肯面新都。
举国听桓子，呼天诔孔丘。可怜倚楹女，徒为鲁君忧。
夫苍独高古，妇贤传至今。既为加美谥，复不用邪衾。
芈姓且为虏，累臣安所逃。不能抱祭器，聊复著离骚。
狡狯疑为幻，姝妍复似魔。殷勤把花去，莫恼病维摩。
五季骄诸镇，终朝易千人。使无孔方癖，犹是晋名臣。
放勋访吾叔，鲁叟问弘聃。所以此童子，诸方亦遍参。
绾臧不自保，强致老先生。鲁邸今朝罢，蒲轮昨日迎。
君父如天地，虽逃安所之。可怜共世子，死不恨骊姬。
金谷觞豪友，珠楼拥艳姬。南交来处悖，东市悔何追。
繇语几于谶，流传信有诸。王何谩辛苦，易自是占书。
去避坑焚祸，来成羽翼功。留侯不自语，驱使紫芝翁。
常产常心论，平生不谓然。晚知苏季子，佩印为无田。
主命亦危矣，媪谋真拙哉。烦君赐妾杖，嗔妾覆君杯。
厥初赋形貌，固已具阴阳。素问无人读，流为采战方。
药品用昆虫，遂亏全活功。至今仙未得，只在蜀山中。
西子宴姑苏，灵胥赐属镂。如何居上宰，忠越不忠吴。
方差能腊腹，学误至渐襟。幸有经文在，休于注脚寻。
卜筑堪容膝，休官免折腰。宁书处士卒，不践寄奴朝。
天子览书悲，肉刑无复施。不惟嘉烈女，亦自活神医。
北面老先生，人间事饱更。不闻求乐氏，但见荐荆卿。
南面称孤贵，西京谒帝卑。谁能如李密，更望一台司。
但爱梨并栗，不传琴与书。乃翁莫惆怅，它日举篮舆。
谁谓曹瞒智，回头玉座空。向来台上妓，尽入洛阳宫。
击蒙凿帝窍，躐等尊玄经。混沌死七日，童乌夭九龄。
琴挑何曾动，梭投未免惭。女郎循古礼，元不解清谈。
子羽力扛鼎，诸侯屈膝臣。能从小儿语，尽活一城人。
当时三晋地，已有圣人生。不晓河汾氏，为隋策太平。
稷下空多士，谁为国重轻。列城七十二，死者一书生。
面色削瓜黄，眉毫覆雪长。安知四天下，只在一禅床。
俱着锦衣裳，凭谁办绿黄。可怜君耄矣，贤嬖不贤姜。
塞外传烽急，云中调守难。谁为帝言者，白发老郎官。
玉座吞声别，毡车触目悲。如何汉公主，去作虏阏氏。
列书诧知死，楚些说招魂。尚莫窥壶子，安能返屈原。
伍奢呼二子，一至一奔焉。逃父吾无取，雠君亦未然。
秦法严堂陛，秦兵绕殿庐。如何危急际，只有一无且。
哆侈何其甚，忧伤只自知。虽经夫子笔，不废寺人诗。
义理无穷尽，虽丘或未知。老聃与项橐，圣岂有常师。
顿无英霸气，尚有妇儿仁。闻汉购吾首，持将赠故人。
白骨因谁活，青牛与尔俱。未酬再生德，更索积年逋。
一尧禅臣后，洗耳急归休。邻叟嫌泉浊，牵牛饮下流。
杀身明逆顺，濡足救危亡。未必荀文若，甘为操子房。
幸自沉冥去，无端物色求。蓑衣亦堪钓，何必被羊裘。
卖卜本逃名，下帘无市声。如何穹壤内，知世有君平。
鬼质内持衡，胡雏外握兵。一朝临白刃，乞米老儒生。
老贼有肝鬲，多为德祖窥。谁令预筹事，更与共观碑。
寿有可延理，医无不死方。扁曾忧骨髓，和亦畏膏肓。
莫观于父子，天性有时移。竟以妇为厉，空令传作诗。
不愁儿足冻，第恐母心伤。所以子范子，惟弹一履霜。
贤矣两家臣，存孤极苦辛。后来有曹马，亦是受遗人。
孝谦已称帝，宾佐尽封侯。不道投荒客，交州白了头。
纷纷荆聂辈，犹有利而为。智氏已无后，先生欲报谁。
三千两钟乳，八百斛胡椒。不悟口中袜，犹贪掌上腰。
似有人推背，相传果是非。请君看秘记，若个泄天机。
面折公孙子，堂堂负直声。安知上前议，那复有黄生。
嬖与贤分国，贤疏嬖在旁。未尝无乐克，其柰有臧仓。
亲劬何以报，子职贵乎勤。梨本非难熟，瓜殊未易耘。
鱼腹累臣诀，蛾眉众女仇。灵均空发问，詹尹若为酬。
敕使为唐患，忠唐独有君。晚知王自取，误杀老监军。
举国排阉尹，还乡少吊宾。太丘刍一束，全活几多人。
贵贱有定分，勤劳无怨心。若令逢吕武，亦化作姜任。
归自沙丘后，因专定策功。国由中府令，帝在望夷宫。
唐德虽中否，犹能愧畔臣。尽驱污贼者，往拜诈暗人。
新笺传后学，古训发先儒。不拟狂年少，灯前骂老奴。
若以色见我，几于貌失人。林公少须发，澄观欠冠巾。
寺甲于江左，身迎入禁中。如何净居殿，饿杀老萧公。
武帝有荒志，终童无远谋。长缨自击耳，莫击越王头。
戴昔劫名士，周尝暴里人。少年一荡子，岁晚两忠臣。
贵不见渠面，危曾活尔身。柰何施一饭，便责翳桑人。
夸大帝传由，形容跖侮丘。仅饶聃御寇，共载一虚舟。
左氏讥怀璧，杨公却袖金。安知机巧者，藏得叵罗深。
八十瞎兼挛，形骸槁木然。不烦大司命，更算小行年。
辂死向千年，占书世失传。安知无肘后，留在远孙边。
巧历推修短，前知定吉凶。吾为立标榜，唤做小淳风。
离乱雪山隔，艰难蜀信通。道人能缩地，移取向江东。
官满无南物，飘然匹马还。惟应诗卷里，偷画桂州山。
儿童娱膝下，母子话灯前。却忆江湖上，家书动隔年。
北戌边城下，南游瘴海头。不知天地内，何处可逃愁。
绝爱墙阴橘，花开满院香。邻人欺不在，稍觉北枝伤。
孚若如天马，轩昂不可羁。为贫疏饮客，因病出名姬。
弛檐逢除夕，檀栾共拥炉。把如为客看，还得似家无。
架书多散乱，信手偶拈开。匹似前生读，茫然记不来。
手种梅无恙，苍苔满树身。可怜开较早，不待远归人。
格力穷方进，功夫老始知。尽教人贬驳，唤作岭南诗。
珍贵均摩勒，甘滋过醴泉。谓天不吾享，岂不厚诬天。
闻说三边地，今为百战场。君书一二纸，妾泪万千行。
远书徒搅思，归信屡愆期。瓦卦偏无准，灯花未必知。
宽作三年别，安知四序迁。可怜容鬓改，人有几三年。
诗云王赫怒，吏说相宣威。假使从公旦，三年便衮归。
野雉自双飞，离鸾半只栖。君非秋胡子，妾是杞梁妻。
江南丝帛贵，塞北雪霜浓。莫恨铁衣冷，全装可御冬。
晨起推孤枕，昨夜留半衾。恐郎浑忘却，万一梦相寻。
车唤阿香推，情知雨必雷。不干巽二事，也伴阿姨来。
□□□□□，冰轮□□□。□□□□妒，不管素娥愁。
好客期难至，清欢拟即差。不逢□□镜，何处觅金蟆。
诏岁银袍盛，头场玉鉴明。妃灵如有助，娥老尚多情。
眦血滴耕夫，愁眉蹙贾胡。良辰风雨至，不复田禾苏。
先业归犹在，遗经读未终。岂无门弟子，私谥作文中。
姝丽如同产，朱铅各异施。吾方参素女，渠自比□□。
犬吠鸡鸣者，皆为席上珍。如何弹铗客，亦有窃弓人。
白雪通身洁，丹砂傅顶红。赠余有深意，鹇义与闲通。
鹦鹉鹪鹩赋，鹇宁愧二虫。吾衰边幅窘，姑置小池中。
世有殊尤物，天悭赋咏才。恨渠生较晚，不及见邹枚。
重重金殿里，锁向帝王家。纵得游灵沼，何如睡暖沙。
栖非梧不憩，渴以醴为浆。回首笑鸱辈，方争腐鼠忙。
顾影矜毛羽，晴川偶泳游。不知谁打鸭，惊去不回头。
半山字说行，精义极贯穿。世好鸦蚓书，谁识虫鱼篆。
善谑非为谑，微言可解纷。祈招忘出处，也道读三坟。
地迥隔尘寰，石门云闭关。幽人澹无事，白鹤相往还。
百年宋玉石，三里莫愁乡。地接荆门近，烟迷汉水长。
回乘一派水，举帆逐分风。孤石苍波裹，岸山苦雾中。
蔌蔌碎金英，丝丝镂玉茎。步摇钗朵见，老眼为增明。
沪戎瘴疠窟，闽粤山水乡。如何产此物，烂然照炎荒。
孤舟未晚泊，烟火傍人家。小市常忧虎，空城不见花。
呼童汲景华，冷浸枝枝雪。伴我山中人，吟残半窗月。
佳人天一方，岁暮音书绝。一枝持赠君，犹带去年雪。
水定浮春岫，鸦盘落远林。上方钟送夕，隐几兴何深。
三雄分汉鼎，郊野战群龙。将军偶败北，投子空山中。
钟鼎本玩世，富贵徒苦人。何似天地间，萧然一f身。
酌彼洪泽水，吾知非盗泉。举世望甘霖，唤起神蛰渊。
日出机事生，日入群动息。吁嗟利名子，逐逐何所急。
大路古茅屋，问津欲何从。鸡黍相款留，贤哉植杖翁。
竹原与草堂，转眼事非旧。一壑今独专，造物有付授。
石泉宵泠泠，清响杂寒吹。恍惊山雨来，醒我一觉睡。
披衣启外户，晨光清可挹。绿树s苍烟，遥认枫叶赤。
疏星澹河汉，点点在秋水。微澜洋残辉，曲沼过游鲤。
午日柳阴正，晓风花气新。川明鱼咏水，林静鸟啼春。
冷筛千嶂雨，寒□一钩□。不放香烟出，长教隔画瞻。
酷爱此君心，常将墨点真。毫端虽在手，难写淡精神。
未到桃源来，长忆出家景。及到桃源了，还是鉴中影。
滚滚长江水，苍苍大别山。古今人老尽，山水镇长闲。
杜老情何恨，东风夜雨春。炊粱留客款，剪韭荐时新。
锦绣胸中富，珠玑笔下生。如何鹿门去，不向玉堂盛。
卖屋依三阜，开窗对两池。去来谁是主，空锁壁间诗。
萧然瘦鹤姿，不受世俗尘。吾衰久矣夫，眼明见斯人。
含香趋汉陛，前席问卖生。要路须民庸，锦衣聊昼行。
一年春分处，寒食一百五。想见束晨装，沙头震鼍鼓。
昔吾有先正，走卒称司马。尤国等尤家，人物吾其亚。
密叶秋逾润，幽花晚更妍。去来谁是主，试问白头禅。
淮海身如击，岷峨路去赊。相思冰雪里，却立嗅梅花。
日脚收新雨，禅房早得秋。重来应更好，谁与共清幽。
但了官中事，都无俸外钱。妙年能尔尔，晚节更须坚。
石壁千年立，池泉百尺深。萧萧陵下木，贵恨古犹今。
浓淡非妆点，纵横谢剪裁。凭栏一凝睇，图画信天开。
一经知教子，三釜拟荣亲。风树存亡恨，迷茫北渚津。
红绿分佳果，丹青让好辞。遥怜霜落叶，岸帻坐题诗。
穴处堪忘世，松餐足永年。有时云雨止，独立看青天。
渐止牛羊牧，还添雨露滋。但令萌蘖长，自有岁寒姿。
野径梅初发，寒塘草又生。能来同社酒，莫笑瓦盆盛。
绿阳陶令宅，芳草谢家池。开径应须我，酬君未有诗。
中国相司马，和气满华夏。惜哉民始苏，身已要人扶。
严钟将报曙，游子已登途。野火时明灭，星残似有无。
所忧目力尽，未问两足酸。云峰三十六，一一皆可观。
坛峙麻姑石，溪忘夏禹碑。物神人所贵，世事远谁知。
雨过江山丽，春深笋蕨肥。扶藜苍藓破，移榻乱云飞。
密蕴罗文细，明含玉色清。冰盘时荐美，刀惹断丝轻。
分房圆戢戢，弄色翠娟娟。摘实怜空的，方知雨露偏。
叶叶风鸣幕，梢梢雨打窗。烟销寒宝鸭，膏浅侧银缸。
楼迥星河转，宵残鼓角催。重门和月锁，寒梦绕花回。
谁怜组练寒，夜雪连营积。有客卧衡茅，淮山梦中白。
快雨不相期，平湖忽萧飒。坐久日明檐，繁声静中灭。
寒山远欲无，春在冥蒙处。何如扫浮阴，尽放焦a露。
秋空晚自明，孤烟澹难起。适意一枝筇，时来对寒水。
隐约菱歌断，斜阳水面移。美人贪照影，不觉画船欹。
偶步忘归远，心闲逸兴增。山深知有寺，路尽不逢僧。
刻画峰峦势，尸功翰墨余。锁窗f昼永，高卧数中书。
匠余留片木，楮案定欹倾。不是乖绳墨，人间地少平。
代木收奇干，安灯创小檠。勿夸能自照，得助益高明。
号令行惟信，人谁不我承。举烽诸国叛，敲铁小童应。
错落双刀合，晶荧百练光。剪裁皆在手，终不露锋芒。
抄书防纵逸，界墨作遮兰。妙用谁能识，心端笔自端。
惭非苏子佩，聊置简书间。尺牍予慵理，何劳汝汗颜。
镇浮须假重，刻石作狻猊。偶以形模好，儿童竞见知。
小瓶防砚渴，埏埴自良工。怀抱清谁儿，聊凭一滴通。
拂儿虽草创，日用最相亲。莫遣维摩室，潜生庾亮尘。
斑斑心点紫，叠叠萼承冰。除却横枝韵，群芳尽与能。
独立幽亭晚，春风玉一团。残英不羊地，去作岭云飞。
石濑分流小，霜林间树红。暮桥横隐约，寒锻响丁东。
一树梅开早，清香袭客衣。夕阳箫鼓散，半是折残枝。
金镞因形制，临畦发永叹。时危思撷佩，楚客莫纫兰。
秋风吹折碧，削玉如芳根。应傍鹅池发，中怀洒墨痕。
叶实抱芳辛，气烈消烦滞。登俎效微劳，乍食惊频嚏。
肉食嘲三九，终怜气韵清。一畦春雨足，翠发剪还生。
虽无适口味，暖益功稀比。菜苦不登盘，言中多逆耳。
密壤深根蒂，风霜已饱经。如何纯白质，近蒂染微青。
周郎爱晚菘，对客蒙称赏。今晨喜荐新，小嚼冰霜响。
分得蹲鸱种，连根占地腴。晓吹黏玉糁，深碗啖模糊。
新芽肌理腻，映日净如空。恰似匀妆指，柔尖带浅红。
积雨生秋意，浮阴放晚晴。钟声寒野迥，桥影小溪清。
残霞销暝色，新月长圆辉。黄落树滋本，夜眠人息机。
檐溜停清泻，林声息怒号。水浮秋色远，山带夕阳高。
宿雁犹惊渚，昏鸦已着林。野平云散乱，江动月浮沈。
村鸡已报晨，晓月渐无色。行人马上去，残灯照空驿。
取名慕横枝，要自同风格。虽微调鼎味，宛有金铉色。
深疑蜡作花，貌野中抱幽。冷香不盈阶，意尽仍一流。
尖萼破微霜，明犀透清暾。不有朱紫繁，那知中色尊。
今日寻此梅，危行石涧东。花神欲宣令，万铎悬春风。
拳石漱芳玉，梦回堪洗耳。客至馆于斯，妙处从此始。
赤鉴有遗利，旷古无人兴。今师欲断海，海若当效灵。
春服初裁绮，寒衣始卸绒。花宿全慵蝶，林摇半暖风。
侵阶草逾碧，明窗日渐迟。携针听语鸟，牵断绣床丝。
暖气逼房楹，开帘多鸟声。竹春思笋嫩，地日识泥晴。
君信问平安，闺中差可欢。竹佳连露倚，云好下阶看。
金徽只自秘，玉匣不曾开。梅花难独弄，袖手待郎来。
积雨带晴雾，闺中事可夸。曙窗留镜月，寒髻集钗花。
冬至宵难短，孤眠恨自长。枕单寒入梦，窗破月窥床。
背人解素袜，裂断寄郎边。须知销玉骨，无兴与金莲。
何处最难禁，思君直至今。双鱼浮水面，对鸟下庭心。
面约随时改，离情睹物含。君风愁少女，妾卉最宜男。
徐淑古铜镜，背多青绿花。收藏敢轻慢，曾得照秦嘉。
兰梅逐候舒，种此欲何如。兰叶堪崇佩，梅花好寄书。
书罢题钟字，要君知妆心。虽然非白雪，却是重黄金。
情弱抽思长，腕娇运笔拙。口诵恐易忘，笺书还自裂。
绣窗同刺绣，女伴喜天晴。剪刀当日暖，妆镜隐霜明。
湖色开明镜，峦山列翠屏。双眉不忍画，羞对远山青。
一到空山下，回看远俗尘。松枝堪作尘，无计赠情人。
若得共此栖，松菊长携手。岸上数株松，何须减五柳。
寄郎以山字，得无无解处。得郎一人来，便可成仙去。
脚下绣宫鞋，殷勤为郎做。今日贪看山，凤头半已破。
跻攀不辞远，微汗湿红粉。万一有桃源，当期郎共隐。
山中白日暗，霏霏云雨动。信此非巫山，安能入郎梦。
妾在山中来，郎在溪头住。郎若泛舟寻，莫误桃源路。
闻郎今日来，日斜何不至。应知篙橹迟，羡杀云中翅。
利名何足事，山中乐未央。郎如学耕耨，奴便学蚕桑。
茅屋拥红炉，聊在山中宿。枉却几上灯，无书供夜读。
娇儿渐聪慧，出语解人意。促奴须早归，恐爷书又至。
寄郎三片玉，至今无报音。深山多古迹，不得共郎寻。
买舟不论价，但愿舟不迟。归时与郎面，不致效秋时。
昨夜有佳梦，驰书报与郎。隔门须是近，有臭必然香。
藁砧不可期，莲子空相托。欲寄一封书，惟愁被姑觉。
下帏恣午睡，怪杀鸟相呼。起来慵刺绣，窗下理菖蒲。
与君非一身，同户醒相忆。而况出门去，宁知南复北。
谁道孤眠苦，孤眠却自强。请看隔宿髻，常是不劳妆。
日斜未理妆，昼长人易倦。回扑砚上蝇，墨花溅团扇。
春日映朝霞，新妆出绛纱。开帘惊宿鸟，倚树落危花。
明朝将解缆，叮嘱不曾离。文无识顷刻，不久便当归。
远别当霜雪，留郎且过冬。只愁春色里，离恨更重重。
何物寄殷勤，宫鞋绿锦文。为郎承素足，指日踏青云。
寂寂中秋夜，含情出玉闺。河长看雁远，月皎觉云低。
风尘满天下，此地独清明。神州何处是，有泪落新亭。
风鸟久不至，哲人欢已矣。空留千载名，寂寞残阳里。
日上钟未鸣，老僧睡犹熟。谁是山中人，长享清明福。
莫要作圆月，才圆却又亏。不如作一半，犹有向圆时。
点点万家灯，风清醉复醒。广轩高绝处，俯瞰一天星。
猎猎水芭蕉，如将隐士招。清风来处远，袢暑坐中消。
金山寺裹山，焦山山裹寺。风雨劝我归，也省两头事。
鸟泊随阳雁，鱼藏缩项鳊。停杯问山简，何似习池边。
岘山不可见，风景令人愁。宜城多美酒，归与葛强游。
夫为苌弘血，妾感共姜诗。夫妻同死义，天地一凄其。
山占仇池地，江分白马氐。潭深龙自蛰，亭迥凤曾栖。
苔迳傍岩斜，林间是道家。夜潭鱼戏月，春地鹿眠花。
苔径傍岩斜，林间是道家。夜潭鱼戏月，春地鹿眠花。
采得千年药，临流净洗藏。至今源里水，犹带旧时香。
风露枯肠里，宫商两翼头。壮号森木晚，清啸茂林秋。
人生不更涉，何由知险艰。观君一巨轴，奚啻百庐山。
崖悬怯吾顾，潭空沁我心。匪斯涉游趣，敬慎识官箴。
内仗朝初退，朝曦满翠屏。砚池浑不冻，端为写兰亭。
东风何太急，日落黄尘起。箐灯吹欲减，骤雨打窗纸。
车薪胜杯水，舆羽童钧金。物理元无定，槿衡只在心。
买丝绣平原，似金铸子期。君子病无能，不病人不知。
杜欲诛云师，韩将讼风伯。水旱不由天，那是诗人责。
少年不更事，新学多误人。桓冲成引语，张禹岂纯臣。
幕府今何处，青山水绕城。岛程有美酒，还肯饷春耕。
料枝空有色，飞羽本无情。独立春风裹，如闻三两声。
蔗花秋半黄，三两下寒塘。北风正萧瑟，书远不曾将。
未曾至雁门，安知食雁美。若读潜夫论，当不保此纸。
云巢八十翁，观化得三昧。无声凉月下，适意芳草外。
物物具天机，缘何纸上生。有时挂素壁，自动亦自鸣。
清风西无边，旷然此君宅。可不间主人，不可容俗客。
昨日苍溪叟，曾来斫钓竿。山童寻鹤不，失欲报平安。
金衣何璀璀，飞向垂杨树。久立欲无声，东风吹不去。
青山多乔木，柳枝低婀娜。春风在毫端，商迁无不可。
淡容露吉洗，生色春欲动。纸帐小屏低，同入梅花梦。
太阴水之精，浴水光愈洁。常怪市中人，不识沙头月。
露垂兰叶光，风翻藕花影。滩前白莺睡，夜半莫摇稻。
云英会玉液，真是裴朗偶。不知岁万钱，买得玉杵白。
傅神颖有月，著色淡无烟。此是诗人笔，胸中有渭川。
丈夫慎出处，功成乃身退。古人夫何如，八十钓清渭。
四时循化机，万物随动息。众星纷荧荧，天运齐供北。
缟素制野服，误染京华尘。旧业在何处，梅花江上春。
男儿不得志，壮心惜徂年。长空起m鹗，目送入寥天。
布衾生凄寒，夜夜梦归去。心恐秋风深，摧残紫荆树。
吟苦不成寐，寒窗凝夜缸。千古谁知心，遥遥买长江。
此身如断蓬，飘萧随北风。钱塘一望地，家住西湖东。
客瞄千万端，攻吁愁不出。谁能事低首，挥杯送白日。
岁欲膏吾车，老眼不识路。弟妹今何之，萧萧白发暮。
昨日家书至，慰我久离群。游子眼欲断，日日望白云。
茧纸藏昭陵，千载不复见。此本得其骨，殊胜兰亭面。
尔丛香百合，一架粉长春。堪笑龟堂老，欢然不记贫。
晓晴林鹊喜，昼暖蜜蜂喧。我老诗情尽，逢春亦一言。
帘外燕翩翩，归时在社前。不辞飞渡海，来看赛丰年。
铸印大如斗，佩剑长挂颐。不如茅屋底，睡到日高时。
火齐堆盘起，珊瑚列库藏。不如茅屋底，父子事耕桑。
列鼎宾筵盛，笼坊从骑都。不如茅屋底，醉倒唤儿扶。
梅蕊如红稻，中藏无尽香。何时来鼻境？更待几番霜。
滔天来洚水，震瓦战昆阳。此敌犹能御，春寒不可当。
高楼坠绿珠，恶客碎珊瑚。未抵春寒夜，贫翁丧故襦。
窗户迎新燕，阶除巢乳鸦。欲知春已暮，地上亦无花。
思与春为别，匆匆置一樽。明年尚强健，扶杖候柴门。
片片红梅落，纤纤绿草生。无端夜来雨，又碍出门行。
拥被听春雨，残灯一点春。吾儿归渐近，何处宿长亭？
春阴易成雨，客病不禁寒。又与梅花别，无因一倚栏。
湖上新春柳，摇摇欲唤人。多情今夜雨，先洗马蹄尘。
疏点空阶雨，长明古殿灯。庐山岑寂夜，我是定中僧。
春早得甘澍，村邻喜欲狂。天公终老手，处处出新秧。
稻陂方渴雨，蚕箔却忧寒。更有难知处，朱门惜牡丹。
地润础流水，气蒸人脱裘。前知暴雨至，孰解老农忧？
三日断行路，束薪无处求。床头周易在，且复送悠悠。
力不扶微学，心犹守旧闻。壁间科斗字，秦火岂能焚？
轻雷不成雨，阙月却穿云。独倚南斋柱，长吟到夜分。
远客厌征路，流年逢素秋。不知今夜月，还照几人愁？
草草治杯盘，三更月露寒。茆檐虽隐翳，终胜客中看。
俯仰两青空，舟行明镜中。蓬莱定不远，正要一c风。
霎脚如龙爪，空中挟雨来。何关风伯事，欲到却吹回。
千金募战士，万里筑长城。何时青冢月，却照汉家营？
夜泊武昌城，江流千丈清。宁为雁奴死，不作鹤媒生！
筑城声酸嘶，汉月傍城低。白骨若不掩，高与长城齐。
长城高际天，三十万人守。一日诏书来，扶苏先授首。
百丈筑城身，千步掘城壕。咸阳三月火，始悔此徒劳。
峄山访秦碑，断裂无完笔。惟有筑城词，哀怨如当日。
驿树秋风急，关城暮角悲。平生忠愤意，来拜华山祠。
牲碑伪正朔，祠祝虏衣冠。神亦岂堪此，出门山雨寒。
我昔游青城，六月对雪山。吴蜀渺万里，安得在此间。
我诵明逸诗，豹林不可到。斯山幸不远，何日欹纱帽。
酌泉咽冰玉，肺腑生惨凛。老夫桑r家，颇欲m水品。
碓舍临山路，牛栏隔草烟。问今何岁月，恐是结绳前。
腊雪瑞我麦，春雨嘉我谷。老农无他求，一饱万事足。
日上明我窗，月出缟我庭。朝暮得佳时，一}醉复醒。
曾合惜日短，别离愁夜长。人老爱吾庐，客归悲故乡。
逐鹿心虽壮，乘骓势已穷。终全盖世气，绝意走江东。
山崦桑麻路，柴门鸟雀声。老巫祈社雨，小妇饷春耕。
坡陀度小岭，轩豁见平湖。但醉梅花下，民家酒可沽。
浅井供茶灶，分流浣布沙。此泉吾所爱，百用给山家。
故堞无遗迹，萧然数十家。茶烟映山起，酒旆傍堤斜。
汀月生眉黛，溪梅试额妆。幽闺元不出，莫道嫁彭郎。
城边小市聚，烟水淡秋容。南走兰亭路，迢迢云外钟。
东西二十里，相望两平桥。傍水多投钓，穿云有负樵。
蚁门知将雨，虫鸣觉近秋。衰翁非爱酒，无计奈孤愁。
熟睡一炊顷，清谈数刻间。未言能近道，要得暂身闲。
疏泉浇药垄，枕石听松风。此乐惭专享，无因与客同。
小浦闻鱼跃，横林待鹤归。闲云不成雨，故傍碧山飞。
冷饭杂沙砾，短褐蒙霜露。黄叶满山邮，行人跨驴去。
大道南北出，车轮无停日。彼岂皆奇才，我独饥至夕。
凄凉路傍曲，朱门人不知。秋街槐叶落，正是断肠时。
造物作梅花，毫发无遗恨。楚人称芳兰，细看终不近。
五年作竹梢，十年作梅枝。九泉子廉子，此语今谁知？
欲舆梅为友，常忧不称渠。从今断火食，饮水读m书。
春信今年早，江头昨夜寒。已教清彻骨，更向月中看。
江上梅花吐，山头霜月明。摩挲古藤杖，三友可同盟。
凛凛冰霜晨，皎皎风月夜。南山有飞仙，来结寻梅社。
锦城梅花海，十里香不断。醉帽插花归，银鞍万人看。
低空银一钩，糁野玉三尺。愁绝水边花，无人问消息。
兰荃古所贵，梅乃晚见称。盛衰各有时，类非人力能。
子欲作梅诗，当造幽绝境。笔端有纤尘，正恐梅未肯。
清霜彻花骨，霜重骨欲折。我知造物意，遣子世味绝。
士穷见节义，木槁自芬芳。坐回万物春，赖此一点香。
南村花已繁，北坞殊未动。更赊一月期，待我醉春瓮。
山月缟中庭，幽人酒初醒。不是怯清寒，愁蹋梅花影。
身轻婚嫁毕，耳静市朝疏。褫带脱乌帻，一窗宽有余。
寒溜初通後，新荷未长时。谁持大圜镜，为我照须眉？
秋风吹我夜，植杖溪桥侧。木叶虽未凋，惨澹无颜色。
功名不垂世，富贵但堪伤。底事杜陵老，时时矜省郎？
秋暑势已穷，风雨纵横至。白鹭立清滩，与我俱得意。
旧好疏毛颖，新知得麴生。幽居无一事，枕臂听松声。
舂谷灌园蔬，日长闲有余。何妨忍挥汗，合药施乡闾。
草合路如线，偶随樵子行。林间遇磐石，小憩看春耕。
坎坎迎神鼓，儿童喜欲颠。放翁无社酒，闭户课残编。
挥汗欲成雨，聚蚊真若雷。山翁在何许，赤脚步溪来。
梦里逢无咎，天涯哭季长。吾生亦有几？且复钓沧浪。
老死已无日，功名犹自期。清笳太行路，何日出王师？
上蔡牵黄犬，丹徒作布衣。苦言谁解听？临祸始知非。
西域兜罗被，南番笃耨香。惯眠三丈日，不识五更霜。
心若冰将释，貌如儿未孩。青城上官叟，时入梦中来。
甘菊缝为枕，疏梅画作屏。改诗眠未稳，闻雪醉初醒。
数掩围柴荆，王维画不成。尤怜月中影，特地起诗情。
七十未捐书，正恐死乃息。起挑窗下灯，度此风雨夕。
松棚寻丈地，客至共开颜。堪笑杜陵老，坐思千万间。
阴阴山木合，幽处著柴荆。喧中有静意，水车终日鸣。
悬水三十仞，疾雷闻数里。正暑凛生秋，倚杖者谁子？
高秋风雨天，幽居诗酒地。君看此气象，其可折简致？
草亭临峭绝，霜嶂起嶙峋。危磴傥可上，老夫思卜邻。
湿云生两屦，细雨暗孤篷。悔不桐江上，从初作钓翁。
秋山瘦嶙峋，秋水渺无津。如何草亭上，却欠倚阑人。
秀目大头颅，英姿举世无。平生一瓦无，何处有天厨？
天地又秋风，溪山忆剡中。孤舟幸闲著，借我访支公。
市墟沽斗酒，独酌复高歌。一笑语观者，比君更事多。
送客停山步，寻僧立寺门。青鞋惯泥潦，却爱雨昏昏。
粉堞临江渚，朱桥枕市楼。长吟策小蹇，又度一年秋。
饲驴留野店，买药入山城。兴尽飘然去，无人识姓名。
高城今旷野，比屋昔朱门。道上传呼过，遥遥几世孙？
过市摩双眼，惊嗟阅盛衰。朱楼倚霄汉，曾见始成时。
雨细穿梅坞，风和上柳桥。山居无历日，今日是何朝？
静对煎茶灶，闲疏洗药泉。回头问童子：今夕是何年？
微风过中庭，庭树飒有声。穿帘徐入座，巾屦有余清。
展画发古香，弄笔娱昼寂。是中亦何好，使我喜忘食。
呼儿整吾驾，驾言返林庐。可使临老眼，常亲吏文书？
窗间有萤过，枕上见星流。欲睡不堪热，长歌起饭牛。
风从高树下，虫抱短莎鸣。小据胡床坐，还夫拄杖行。
猾贼挟至尊，天命矜在己。岂知高帝业，煌煌汉中起。
洛阳化为灰，棘生铜驼陌。讨贼志不成，父老泣陵柏。
小隐轻华屋，深山自结茅。乱苔侵石磴，疏竹映花梢。
溪透桃源路，门连小华峰。虹霓横水槛，羽盖偃岩松。
厨给胡麻粒，山供鹿脯盘。扫门迟客至，入郭借书看。
自得穷通乐，而无宠辱惊。韬光聊混俗，去知默陶情。
生计淡无味，终焉乐有余。灌畦亲抱瓮，种秫学拈锄。
剪叶霜风劲，关门谢远游。深村梅映雪，前浦水明楼。
御戎虚上策，治疾阙全功。安得如神禹，常行无事中？
揠苗农害稼，过剂药伤人。此理君能造，无为万物春。
檐飞数片雪，瓶插一枝梅。童子敲清磬，先生入定回。
残暑无多日，幽居近小江。酒醒中夜起，松月入山窗。
陆子江海人，所愿守节死。潮生钓濑边，月落菱歌里。
小智每自私，大患缘有身。孰能忘彼己？吾将友斯人。
野艇千钱买，明当泛渺茫。但能容一}，家具不须将。
立朝绍兴间，犹及见诸老。魂梦不可逢，丘坟闭秋草。
朝真方舍杖，步月始闭门。零落山花後，经旬掩绿樽。
秋风昨夜来，声满梧桐树。故人渺天末，此夕谁与度？
少年虽婚宦，淡然本无欲。婆娑三亩园，自叹不啻足。
无食妨何事，吾儿可散愁。焚香正巾褐，听汝读春秋。
扫石荫双松，岸巾穿万竹。尔来又一奇，岩泉寒可掬。
斟泉可瀹茗，就泉可洗药。楚人曾未知，但谓缨可濯。
一夕山阴道，真成白玉京。衰残失壮观，拥被听窗声。
欲觅溪头路，春泥不可行。归来小窗下，袖手看新晴。
雪消重作雨，冰释又成泥。已败筇枝兴，高眠听午鸡。
雪屋透窗明，风帘撮夜声。披衣拥炉坐，忘却在都城。
堤上淡黄柳，水中花白鹅。诗情随处有，此地得偏多。
水生已抹堤，草长复侵路。小蝶仍可怜，欲下却飞去。
疏钟渡水来，素月依林上。烟火认茅庐，故倚船篷望。
怀抱何萧爽，凉风扫郁蒸。寒蛩喧败草，饥鼠啮枯藤。
白首仍多病，青灯独掩扉。云低闻雁过，雨急待儿归。
独坐闲无事，烧香赋小诗。可怜清夜雨，及此种花时。
矮纸来吴下，长毫出宛陵。自书霜夜句，持寄剡中僧。
昨夕风掀屋，今朝雨壤墙。虽知炊米尽，不废野歌长。
新传服气诀，旧喜步虚吟。儿女不难弃，云山何处深？
客生闻吠犬，草茂有鸣蛙。日i方炊饭，秋深始采茶。
贫知藜糁美，渴爱粟浆酸。食少从奴去，人稀苦屋宽。
晓听枫桥钟，暮泊松江月。斯人亦可人，淡墨写愁绝。
人间五十年，自笑晚乃悟。归来写苔纸，老惫无杰句。
檐雨收残滴，溪云弄晚晴。出门还浩叹，几屐了吾生！
徙穴中庭蚁，争巢後圃鸠。物情犹虑患，人事得忘忧？
荷锸决新渠，芟茅补旧庐。共知秋必雨，有备即安居。
灰中火如萤，燎原从此始。元气一点存，危疾亦不死。
锄草春愈茂，养草秋亦衰。不如两置之，荣悴渠有时。
风雨鸡喔喔，雪霜柏森森。独居虽无友，二物感我深。
炷香火要深，作墨手当缓。浅士务成速，所以多後患。
万物各有时，蟋蟀以秋鸣。我老自少眠，那得憎此声。
栖鸡未旦鸣，粒食固宜报。林鸟何预人，哓哓欲谁告？
庖丁悟养生，轮扁议读书。彼特一技尔，圣智有不如。
涨水入我庐，萍叶黏半扉。日出水返壑，念汝何由归？
硕果坠池响，鱼队散无迹。空弦可落雁，此事盖自昔。
涤砚欲其洁，磨镜欲其明。愿君试思之，与己孰重轻？
清霜染丹叶，秋晚粲如春。回首风吹尽，天公解戏人。
旧学樊迟稼，新通泛胜书。不成筹国论，且复爱吾庐。
具牛将犊行，野雉挟雌鸣。农事不可缓，闲人亦劝耕。
西村一抹烟，柳弱小桃妍。要识春风处，先生拄杖前。
东坞梅初动，香来托意深。明知在篱外，行到却难寻。
老病常贪睡，萧萧厌雨声。翩然两乌鹊，为我报新晴。
吾尝评拄杖，妙处在轻坚。何日提携汝，同登入峡船？
寒暑衣一称，朝晡饭数匙。钱能祸扑满，酒不负鸱夷。
家风本韦布，生事但渔樵。惯就下乡食，莫烦东阁招。
痴孙护雀雏，馋仆放池鱼。怀药问邻疾，典衣收旧书。
退士愤骄虏，闲人忧旱年。耄期身未病，贫困气犹全。
温温地炉红，皎皎纸窗白。忽闻啄木声，疑是敲门客。
实际即为诚，中庸说著形。晓来雷雨过，七十二峰青。
西风吹木叶，庭户乍凉时。夜有愁人叹，寒行病骨知。
胜日游效外，岚光入眼新。桃花开万树，又是一年人。
山花雨后红，野草风前绿。浩歌归去来，不辱在知足。
飞鹭落凫渚，山花灿如绣。爱闲人不来，柴门掩春昼。
尘断征车杳，云低毳帐深。古今那有此，天地亦何心。
江南江北来，昨夜同枝宿。平明一声起，回顾已极目。
骐骥方腾踏，蚊虻敢扑缘。明年小期集，请看十庐鞭。
郡境水多沸，陈村泉类汤。人情尚冰炭，地脉亦炎凉。
南窗聊寄傲，北牖有凉风。岩洞幽深处，结茅容老翁。
小斋标新名，清风自成响。世累已破除，阳来道方长。
墙竹生夏阴，风荷留宿露。解衣一盘礴，此岂不足付。
风檐袅茶烟，铜瓶语相泣。清阴一e箔，不碍飞花入。
尘欺双鬓少，春寄一枝多。为报花神道，晴天载酒过。
庭幽蛰谈口，烛尽辍书卷。墙外醉客喧，堪憎更堪羡。
吟昔从军瘦，生涯出仕空。山中破茅屋，日日是秋风。
天岂私贫我，看书每自疑。寸心即知己，不用世人知。
贾生空痛哭，汉吏孰分忧。谩倚天为命，天命不自由。
群盗田夫耳，兵疲万骨枯。千年干羽事，只道圣人迂。
水旱关何事，兵凶孰汝怜。但寻师壁谷，莫误客求田。
橐重驴鸣苦，村空鬼哭悲。黄华存大体，不肯问狐狸。
本是山林物，中间一念差。稻粱今懒种，况乃种桃花。
日中有痴乌，食日疗饥腹。不省日无光，此身难驻足。
人谁独无母，汝母良可悲。汝饱讵几乎，亦有生子时。
月黑众慝起，夜鹤乘时呼。悬知不足畏，奈此渊中□。
钱塘八月潮，胜绝闻古今。顺儿识潮耳，不识潮中心。
空庭下梧叶，欲静闻疏雨。幽怀耿无寐，邻客终夜语。
目断归帆急，无身可得追。亲庭如有问，依说鬓成丝。
东老真仙者，神游八极周。此行沧海上，定得拜苍a。
百年诗礼训，惟彝仲容贤。慎勿如痴叔，膏明适自煎。
梁楚连天阔，江湖接海浮。故人相忆夜，风雨定何州。
鱼鳖甘贻祸，鸡豚饱自焚。莫云鸥鹭宿，馋口不饶君。
人问我何之，我以此诗对。云飞百川流，只在天地内。
团扇初辞暑，虚檐恰受风。帘花孤月冷，秋在不声中。
帝历千年统，神州百代居。但看今日事，莫信古人书。
胡羯宁知分，中原欲并驱。设兵生建武，堪与赤眉俱。
忆郎赴边城，几彀秋砧月。若无鸿雁蜚，生离即死别。
愁肠结欲断，边衣犹未成。寒窗剪刀落，疑是剑g声。
此身倘长在，敢恨归无日。但原郎防边，似妾缝衣密。
云散山月吐，星稀山月高。相羊负露底，望月诵离骚。
菡萏儿女态，舂锄金石交。晚来微雨过，凉思满蒲梢。
东风满天地，贫家独无春。负薪花下过，燕语似讥人。
白屋釜生鱼，青楼行细脍。静思天地间，宁有私覆载。
门前桑柘枝，中有千锦机。游人不乃雇，桃李独成蹊。
草木英华聚，楼台紫翠重。山形仙苑凤，泉脉御池龙。
春秋思报本，忠孝原有祠。仪物修孔时，击鼓吹豳诗。
河桥数株柳，偏受东风多。柔条慎扔折，生意全天和。
先将补衮线，绾作钓鳌丝。投向苍江月，经纶小试之。
秋山草木落，樵夫日相寻。幽歌出容谷，金石有馀音。
春雨鸣布谷，士膏三月足。举趾事兴耕，竟亩水云绿。
潮涨复朝退，盈缩痕常存。渡口孤舟横，济川应有人。
夜深展书读，伊吾声比屋。掩映杖头光，穿破西园竹。
晨昏礼法供，击鼓齐七众。堪笑木兰僧，饭了空声送。
我来方自噤，投宿寓鸣山。立仗占所戒，对山空厚颜。
老色上尺宅，灵气亏三田。怀我长房翁，授汝鸡石仙。
早知无廊庙，朝不素丘园。挥手谢世氛，保此中夜存。
我生嘉定间，宝运稽炎隆。当时贡珍祥，今日泣麟穷。
风雨倾燕巢，波涛涨鲸海。茅檐得此生，其谁为尔宰。
大冬严寒至，病骨裹粗纩。羸然祝鸡翁，不识山中相。
琅琅金薤篇，慰此暮年癯。诵我徵咎赋，夸君摘句图。
道义挹亲仁，诗书仰邻富。翠蓬羞排门，骊珠惊满袖。
山哀兮浦思，月诸兮日居。伊谁百岁期，迟汝十年书。
祝公千龄寿，小我五月生。如何山林槁，得并江汉英。
鸣銮回紫禁，步玉拜宸旒。肆眚遵虞典，欢传十二州。
幽居抱孤明，怀古思旧京。渴望宝连山，老桂不胜清。
月照窗炯炯，虫鸣室幽幽。策杖柴门晓，菰蒲半沼秋。
火中寒暑退，造物其犹醵。老身不茧蚕，清夜独警鹤。
老蟾明孤心，凉飚苏病骨。保此中夜存，微阳有毫发。
庭草无言绿，林花取意红。因之酌茅柴，招唤西邻翁。
地僻柴桑古，人亡松菊存。不如彭泽吏，归去有田园。
卷帘新雨霁，伏槛孤云没。心赏信无同，佳人眇天末。
云母春冰薄，氍毹晓气暾。尚垂宵旰意，加惠及元元。
雪尽牙签暖，芸生竹简香。夜分犹乐此，定喜日舒长。
精华初结惯，璧水再逢春。杞梓扶疏见，君王自作新。
云避南山晓，天回北斗春。荣光生八彩，寿色两嶙峋。
君恩破寒色，天笑觉春回。先暖延和柳，曾无羯鼓催。
瑞日晖晖上，非烟冉冉收。晴川蚕可浴，翠潋荇初流。
柏酒勤称寿，椒涂蚤却寒。静无游乐事，殊阔濯龙欢。
八风调养力，九地发生深。共被年丰赐，谁知日昃心。
烩壁椒花馥，瑶钗彩燕翩。东风呼唤得，随意作春妍。
日养千花气，风和百和香。君王自仁寿，柏叶更称觞。
穆穆清光外，葱葱佳气中。云天看斗柄，寰海受和风。
且来东堂日，相值柳桥西。痴莺吊落花，全学娇儿啼。
橙花亦娟娟，照水弄清白。孤香少人知，黄蜂自为客。
寒溪只数尺，炯炯涵晴空。寄目谁与论，翠芊牵春风。
毒暑弥三伏，微凉起二更。月窗风竹乱，涸渚露荷倾。
津头闻别语，三载以为期。安得中山酒，醒日是归时。
沽酒酹江神，发船相送饯。船去浪如席，船回风似箭。
种莲恨不早，得藕常苦迟。谁知心中事，久已落怀思。
花开能夜合，草发解宜男。对花今有恨，见草祗应惭。
先帝遗弓剑，排云上紫清。同时受顾托，今日见升平。
郢国当时唱，犹传白雪真。问今非昔日，和者几何人。
云衲山中来，画桡江上发。何日到山中，山花应未歇。
朝辞都城里，暮止汴堤头。满目非相亲，寂默对河流。
万钱买尔身，千钱买尔笑。老笑空媚人，笑死人不要。
迟月月已上，清光在高木。未能照我庭，团团隔东屋。
不待春风遍，烟林独早开。浅红欺醉粉，肯信有江梅。
急雨射苍壁，溅林跳万珠。山根水壅壑，漫窗若注壶。
灼灼生寒烬，终朝照席明。从教占有验，燃灭本无情。
新花朝竟妍，故花色憔悴。明日花更开，新花何以异。
既殊出塞声，还非江上听。夜吹送悠扬，高楼月方迥。
故人留雅曲，今与新人弹。新人听不足，复使後人欢。
莽莽蒿莱下，纷纷狡兔迷。枯枝坐守者，若个是忘归。
寒草才变枯，陈根已含绿。始知天地仁，谁道风霜酷。
紫角菱实肥，青铜菱叶老。孤根未能定，不及寒塘草。
浅浅碧水平，青青稻苗长。偏知楚客爱，白鹭飞下上。
不畏塘雨急，钿叶自相遮。纹禽忽飞去，冲落波上霞。
石齿嚼寒声，粼粼萦曲处。有时浮落英，又过城根去。
林间夏雨滋，复有斜阳照。绿净不摇风，从教春草笑。
食鱼日已晚，矫翼烟际还。不与e鹜竞，风标亦自闲。
伐桂向芳洲，跨波湾势小。时爱游人渡，游人在林杪。
烟潭深不极，监碧无菱花。日脚下波心，澄江见鱼虾。
古木刳为舟，野藤牵作缆。钓人寒雨中，远望烟蓑暗。
插云千万重，一望不可暂。前岭与後峰，翠色浓复淡。
池塘去後春，一夕生绿草。无由梦阿连，诗句何能好。
曾无千岁人，安见千岁实。聊效昔所投，琼瑶报非一。
孤竹二君子，圣人知独清。但将奇节并，何用首阳名。
秋花冬更开，夏实冬还结。物理性难常，人意自为孽。
试看昆阳下，白骨犹衔镞。莫愿隍水头，更添新鬼器。
吴牛行欲老，汉马焉得肥。筋力不可恃，游子当念归。
郁郁长条抽，林间翠堪翦。背岭山气浓，幽人趣不浅。
酌我樽中酒，知君羡北归。如何沙上鸟，远逐片帆飞。
蒲葵两钱扇，漫写未嫌轻。老媪持将去，无端色不平。
梦过汉陵间，秋风石马闲。当年侍臣泪，泣尽向三山。
虽传古人声，不识古人意。古人今已远，悲哉广陵思。
照此寒夜中，欲残红烬尾。空堂灭复明，独宿拟山鬼。
携手出中闺，殷勤克密期。密期虽不远，回顾步迟迟。
含情独不语，落日窗中时。妾意与君意，相思只自知。
出门重新制，纤手行自整。愿作花工儿，长年承素颈。
来时云冉冉，去值雨霏霏。莫怪罗衣湿，荆王梦罢归。
昨日日暮别，今日日暮愁。犹认纵裙色，依依在石榴。
情来不自理，明月生南楼。坐感昔时乐，翻成此夜愁。
鸳鸯罗荐开，翡翠香帏寂。解带竟羞明，移灯向东壁。
疲马不畏鞭，暮途知几千。当须量马力，始得君马全。
欲社先知雨，将归未见花。那能长作客，夜夜梦还家。
零落黄金蕊，虽枯不改香。深丛隐孤秀，犹得奉清觞。
木杪芙蓉花，开非红艳早。常畏晚霜寒，朱华竞衰草。
尝闻汉武帝，偶问东方朔。臣拟作龙呼，惭无头上角。
昔向寒溪卧，远寺撞白云。今也趋早朝，残月马上闻。
瓶巾过江去，远托故人船。借问风涛势，何如杯度年。
野钵归松下，将亲闻道师。风沙不堪寄，霜c自相宜。
陶尽门前土，屋上无片瓦。寸指不沾泥，鳞鳞居大厦。
盆茧未成丝，破裤劝可脱。安知增羞颜，赤胫衣短褐。
南山尝种豆，碎荚落风雨。空收一束萁，无物充煎釜。
碧镰不出土，青山凿不休。青山凿不休，坐令鬼神愁。
薄暮得菖蒲，犹胜竟日无。我焉能免俗，三揖向樽壶。
去日觅钓竿，定能垂钓否。若不暇钓鱼，钓竿当去取。
禽鸣脱破裤，定无新易故。此语莫相讥，善贫知有素。
有酒不病饮，况无菖蒲根。空怀楚风俗，角黍吊沉魂。
佳人五色缕，道士绛囊符。瘦臂不中系，百邪何用驱。
百草堪为药，舟行不及收。岸旁萧与艾，从听到寒休。
古锦裁诗句，班衣戏坐隅。木奴今正熟，肯效陆郎无。
西南雨气浓，林上昏月色。寒影不随人，寥寥空露白。
夏园甘果熟，日觉树林稀。休笑道傍李，无人摘自肥。
寒雁与寒来，夜落汀洲宿。泊船人不寐，月下声相续。
风衣何揭揭，有若瓠叶翻。尘土不远去，白云藏白门。
雪晴何所乐，乐趣在杯中。况复君家美，雕盘脍缕红。
邀饮奏醴醪，案杯烹蟹螯。吾非独醒者，莫诵楚人骚。
鸳鸯同白首，相得在中河。水客莫惊笑，云间比翼多。
松上垂青蔓，蒲根泻碧反。高僧来不见，却返五峰前。
五月枇杷实，青青味尚酸。猕猴定撩乱，欲待热应难。
殷勤魏公子，落莫吴王孙。下客独垂泪，伤心思旧恩。
孤素发残枝，非关比众迟。殷勤胜菖叶，重叠为农时。
子核成双杏，将寄同心人。定栖鸳鸯魄，为物岂无因。
日结一尺网，知吐几尺丝。百虫为尔食，九腹常苦饥。
访古历荒城，城孤落日鸣。人琴两不见，破月高台倾。
翩翩沙上鸥，安用避渔舟。渔人在鱼利，何异尔所求。
月晕已知风，灯花先作喜。明日挂帆归，春湖能几里。
蛙行动萍叶，误观作游鱼。稍稍引两股，已变科斗书。
青草生水中，日日随水长。水落何所依，撩乱为宿莽。
有虫托断葑，断葑日夕流。不知止息处，随夫非自由。
荒水浸篱根，篱上蜻蜓立。鱼网挂绕篱，野船篱外人。
茸茸翦熟丝，雨染燕脂晕。满树敛黄昏，槿花无此分。
青青老镜叶，下有繁实尖。浪头拨船女，刺手终不嫌。
岸傍草树密，往往不知名。其间有啼鸟，似与船相迎。
青蝇何处来，聚集满盘间。谁知腹中物，变化如循环。
水上卖瓜女，摘瓜陂上田。长麻已不识，满把青铜钱。
买鱼问水客，始得鲫与鲂。操刀欲割鳞，跳怒g鬣张。
沙头风雨来，帖水野云黑。如观曹公营，万弩射船侧。
前时双鸳鸯，失雌鸣不已。今更作双来，还悲旧流水。
塘上挽船人，塘泥深及胫。落日望前村，心将道途竞。
燕立茅屋脊，燕衔芹岸泥。巢成同养子，薄暮亦同栖。
鹊衔高树蝉，危胁缫车响。露腹不曾肥，杀之嗟已往。
河畔有钧翁，团泥为瓮缶。坐想秦人声，思倾杜陵酒。
天嫌物兼美，而使密云藏。已向石屏见，何须照席光。
夏雨涨黄流，夜鸣邻船柁。乘危冒险人，不识西山饿。
中园啄尽蠹，未肯出林飞。不识黄金弹，双翎坠落晖。
食蠹非嫌蠹，声来古木高。谁将琵琶弄，写入相思槽。
江风裂瓦鸣，浦口惊波作。君驾何不来，客心空寂寞。
树影落东墙，影微人已醉。休看枝上绿，但对眉间翠。
影借金田润，香随璧月流。远疑元帝植，近想志公游。
偶因华顶宿，抬手摘星辰。不敢高声语，恐尺天上人。
偶与云水会，不与云水同。云散水流去，杳然天地空。
花木最无情，春风一番好。人怜新态度，一岁一回老。
此君久不见，岁晚伴华颠。直节要到底，勿论方与圆。
赤手谢衔辔，踏蹴翻九衢。健哉此女子，果胜大丈夫。
买得五泻舟，江硝落我手。呼儿下笥去，此事渠能了。
卧吹月明里，龙吟鼍打鼓。别是一家风，荻花摆头舞。
轻圆兀其颠，不受暑雨厄。时将篷外挂，旋转卷七泽。
彼已苦其密，此犹患其疏。欢呼试新纲，一举双白鱼。
荧荧枯蚌中，急雪洒不灭。西风明日晴，双花为侬结。
呼风忙趁鱼，一片如掌大。且等后船来，过船犹早在。
登登远还合，声从何处起。鱼走潜深波。祸在深波里。
即此暗庚冰，醉棹舞波面。何似宫亭湖，为我觅如原。
君留剑水浔，我卧弁峰下。十书九不到，思君无日夜。
一朝忽在眼，喜极生悲酸。老泪如撒菽，泪尽气亦阑。
事故不可料，柯烂棋局更。两家骨肉内，往往隔死生。
英英君令弟，介烈夙所秉。就死得处所，我意复何恨。
君能为置后，此意不可忘。ii峙头骨，正好玉其相。
自言勤教督，灯火与之对。渊明定不孤，门户期汝大。
我为饥寒困，坐遣恩义疏。君固不忘我，我愧当何如。
连宵接软语，共说梦中梦。聚行时未多，归骖忽已动。
别饯别尤苦，辗转那得寐。后会倘可期，握手三致意。
冷石眠夏天，冰室透毛骨。所以安乐窝，大暑苦不出。
倚阑发长啸，援笔记旧游。想见同来者，俱非第二流。
穷鳞无处避，纲罟如云密。悠然钓台畔，袖手看落日。
云卧不禁冷，误把岩扃触。翻动若木枝，红光被空曲。
澄然蓄清浏，百尺往往深。不放寒沤发，可以观我心。
别来五百岁，於焉驻飙驭。吴市梅子真，解后亦神遇。
绿醅春滟滟，绿水烟渺渺。百年散诞内，空以愁自绕。
幽人读书处，皎皎霜月烂。香影不可掇，高花在岩畔。
落落金弹丸，飞鸟不敢下。卢橘不到吴，杨梅同过夏。
扪萝上复上，未省所历高。忽与归鸿值，万里一羽毛。
神仙好狡狯，空飞万里行。石桥小如许，铁杖响彭铿。
桃源逃不彻，真境宛在目。要令千载下，知有古风俗。
行行西崦西，螟色苍然入。芸芸各归根，我亦坐内息。
泉脉十字过，石帘千里通。汲来聊煮茗，风味故应同。
好著在眼前，世上少人觉。留此妙不传，付与神仙著。
此处若为关，自来还自去。中有无心人，不妨相伴住。
都将千石危，化作一林雪。尽日无别香，五月何曾热。
行年似启期，颜发日夜改。此身尚我累，橡栗时自采。
古人歌既醉，其中有五福。如何憔悴者，忍饮但餐菊。
九日把寿酒，时节无差池。我生秋已老，菊荒而崩篱。
扁舟过寂寞，十诗继骚雅。定是王弘孙，犹记南山下。
渊明六十三，我已多数秋。未死亦偶然，神仙殊谬悠。
平生遇初度，何曾具盘筵。感君知我意，老泪更潸然。
人生百年内，荣华仅少选。何似鸡黍约，岁晚长相见。
怜彼武昌柳，摇落向江潭。虚名竟何益，北斗与箕南。
渊明咏三士，讲学马队间。斯道幸不广，石高媲庐山。
莫出前溪去，随宜下钓钩。风波苦不恶，鲈鳜满船头。
不负百年心，琴中托意深。如何浑忘却，犹费白头吟。
野鹿正周张，猿投两臂长。由基方逞巧，何似总相忘。
抱疴蓬庐下，白日背我驰。我生已如此，天命复奚疑。
悠哉东湖水，不迎亦不随。相对澹无谈，可以乐我饥。
眉妩臣罪小，君王一笑休。明日章台路，便面越风流。
完得一局棋，除此一袭衣。何去何来兮，白云共依稀。
陇头人未来，江南春几许。惆怅玉笛声，吹落胭脂雨。
璧固君所寄，镜亦妾所惜。乍可返君璧，妾镜不可得。
爱山如爱酒，畏暑如畏虎。出门寻旧游，缺月四更吐。
莫嗟骐骥老，不识云台仗。北骥天所脱，未易论得丧。
临水复欹石，陶然同醉醒。山霞坐未敛，池月来亭亭。
洛城风日美，秋色满蘅皋。谁同茂林下，扫叶酌松醪。
野水竹间清，秋山酒中绿。送子此酣歌，淮南应落木。
劝客芙蓉杯，欲搴芙蓉叶。垂杨碍行舟，演漾回轻楫。
山水日已佳，登临同上下。衰兰尚可采，欲赠离居者。
萌牙资暖律，养育本仁心。顾彼苍生意，安知帝力深。
阳进升君子，阴消退小人。圣君南面治，布政法新春。
气候三阳始，勾萌万物新。雷声初发号，天下已知春。
御水冰销录，宫梅雪压香。新年贺交泰，白日渐舒长。
蔼蔼珠帘日，溶溶碧瓦烟。漪涟采荇水，和暖浴蚕天。
太史颁时令，农家候土牛。青林自花发，黄屋为民忧。
元会千官集，新春万物同。测圭知日永，占岁时时丰。
冰壶凝皓彩，水殿漾轻涟。绣茧夸新巧，萦丝喜续年。
黄金仙杏粉，赤玉海榴房。共斗今朝胜，盈b百草香。
天容清永昼，风色秀含薰。五日逢佳节，千龄奉圣君。
彩索盘中结，杨梅棕里红。宫闱九重乐，风俗万方同。
宝典标灵日，明离正午方。五行当火德，万寿续天长。
茧馆覆柔桑，新丝引更长。纫为五色缕，续寿献君王。
槐绿阴初合，榴繁艳欲然。翠筒传角黍，喜节庆年年。
香黍筒为棕，灵苗艾作人。芳音邈已远，节物自常新。
楚俗传筒黍，江人喜竞舡。深宫亦行乐，彩索续长年。
密叶花成子，新巢燕引雏。君心多感旧，谁献辟兵符。
午位星杓正，人间令节同。四时和玉烛，万物被薰风。
舜舞来遐俗，尧仁浃九区。五兵消以德，何用赤灵符。
画扇催迎暑，灵符喜辟邪。风光丽宫禁，时节重仙家。
椒涂承茂渥，嫔壶范柔仪。更以亲蚕茧，纫为续命丝。
梅黄初过雨，麦实已登秋。避暑多佳赏，皇欢奉豫游。
鸣蜩惊早夏，◇草及良辰。共荐菖华酒，君王寿万春。
旭日映帘生，流晖槿艳明。红颜易零落，何异此花荣。
溪边野芙蓉，花木相媚好。半看池莲尽，独伴霜菊槁。
红芳晓露浓，绿树秋风冷。共喜巧回春，不妨闲弄影。
谁道梅花早，残年岂是春。何如艳风日，独自占芳辰。
野岸溪几曲，松蹊穿翠阴。不知芳渚远，但爱绿荷深。
荷深水风阔，雨过清香发。暮角起城头，归桡带明月。
客路逢寒食，花山不见花。归心随北e，先向洛阳家。
冷雨涨焦陂，人去陂寂寞。惟有霜前花，鲜鲜对高阁。
连环结连带，赠君情不忘。暂别莫言易，一夕九回肠。
朝闻惊禽去，日暮见禽归。瑶琴坐不理，含情复为谁。
落日堤上行，独歌携手曲。却忆携手人，处处春华绿。
浮云吐明月，流影玉◇阴。千里虽共照，安知夜夜心。
朝看楼上云，日暮城南雨。路远香车迟，迢迢向何所。
行人夜已断，明河南陌头。双c不拟解，更欲要君留。
双鸳刺绣领，粲烂五文章。暂近已复远，犹持歌扇障。
鸣驺入远树，飞盖渡长桥。水阔鹭双起，波明鱼自跳。
轻舟转孤屿，幽蒲漾平波。回看望佳处，归路逐鱼歌。
朱栏明绿水，古柳照斜阳。何处偏宜望，清涟对女郎。
寒川消积雪，冻浦渐通流。日暮人归尽，沙禽上钓舟。
芳荃奠兰酌，共吊松林里。溪口望山椒，但见浮云起。
野色混晴岚，苍茫辨烟树。行人下山道，犹向都门去。
春鸡渐生溜，演漾回舟小。沙禽独避人，飞去青林杪。
春岩瀑泉响，夜久山已寂。明月净松林，千峰同一色。
山色无远近，看山终日行。峰峦随处改，行客不知名。
人争汉口渡，日落阳台坂。鼓吹隔岸闻，楼观排云见。
封胡羯末谢，龟驹玉鸿洪。千载望四谢，四洪天壤同。
游子辞乡早，高堂亲已老。燕来不东飞，寄书何日到。
高枝枝上鸟，终日叫思归。如斯羽翼全，何不望乡飞。
野花成子落，江燕引雏飞。暗草薰苔径，晴杨拂石矶。
积霭收残雨，千峰在小楼。忽然空远思，野服上渔舟。
小雨收溪北，微云没舍西。地暄鹦鹉斗，日暖鹧鸪啼。
春风桃李容，能昨几进好。谁怜涧底花，自对春风老。
可惜花无主，分明枉过春。谁怜桃李艳，却属路行人。
好酒吃三盏，好花插一枝。思量今古事，安乐是便宜。
平生兄弟间，聚少散亦多。欲作对床梦，奈此往复何。
法许公不许，法不如公严。公不为我留，宁避世俗嫌。
我归不能休，公去不可挽。依依原隰间，相对意无限。
尝觇金匮书，遗逸穷冥搜。肯令太史氏，挽作周南留。
离离鸿雁行，漠漠鲈莼秋。谁独无此情，何以写我忧。
不作画梁燕，定非幽谷莺。此心无著物，万事莫留名。
猫头争立玉，黄雀剩披绵。橘子生犹绿，江南十月天。
漏恩余草木，苛敛察箕头。犹有形骸碍，谁为根本忧。
浓淡云山色，抑扬风水声。体中有佳处，不是喜双清。
晓日开屏障，篮舆行画图。融融万物表，此处是规模。
霜螯百镒重，人世一身多。我意已凄惨，如君风味何。
地熟桑麻易，村深气象醇。此行真不恶，今日似阳春。
天子治平切，一贤无王畿。朝廷岂不重，赤子贫无依。
九雨当一晴，燥湿未应革。那知平畴间，已作龟兆坼。
一冤旱三年，此理乃无欺。乖和自相召，天意容何私。
文移急征输，追逮及圭撮。安得语里胥，反手逐旱魃。
豪家低昂心，常对时亏盈。卓氏一窖粟，杀人c长平。
白粲十万艘，日夜随东流。常平贯虽朽，还作苏民不。
羸然一老翁，一病一伤和。寒暑不可测，奈此根本何。
天时不可齐，天心不可违。君子能知天，手转丰凶机。
德意遍岩谷，纯心对云天。办此一k香，从公作丰年。
访旧知俗非，好书与理近。气味既如此，况复少畦畛。
少年擢两科，才气掩公行。恨无东坡翁，为君赋秋阳。
百里不足骋，千里漫同流。推君友于心，对此良优优。
君知作县易，我知作县难。临深以思险，愿勿作易观。
赋拙君能传，政拙君当继。为问舂陵人，巧者竟谁似。
尝闻居士语，丁宁有深旨。要使眼高人，不识贵公子。
忍酒非上策，忍醉乃真方。长忆醒时悔，须减醉时狂。
龃龉不足病，快意或为妖。尤物亦移人，此念当永消。
二老不忍别，相期尚百年。正当爱日时，剩种北堂萱。
嫣然亭上雨，鉴止池边月。人隔九疑山，何以慰愁绝。
事以义为本，尤须礼作舆。有时当致曲，切勿背吾初。
多贪缘纵欲，多欲必伤生。来日应难料，空留不善名。
酒尽或容求，恩伤不可收。伟哉王相国，沈默孰与侔。
荆棘不须栽，须容驷马来。面前如路窄，何地不蒿莱。
迂辔不难为，长愁与我违。忍贫胜忍辱，免被好人嗤。
好语噤难出，卑词强应酬。只云逃口祸，却恐遂成偷。
事事皆由命，穷能各有时。穷通吾顺处，虽命亦何为。
竞索驾高车，吾宁守户枢。安能念荣悴，且欲辨贤愚。
为利较锱铢，真成小丈夫。脂肥不满腹，罪已塞堪舆。
七情随物感，惟怒最难平。我若能忘物，如雷动太清。
我身何自有，毫发自亲来。身且非吾物，何论身外财。
好毁非佳士，毋轻听彼言。如人名父母，急去不须闻。
物害须当去，无为煦煦仁。可怜永某氏，爱鼠却伤人。
冬月不启壁，深虑惊蛰虫。物方全性命，如我爱吾宫。
捧檄为亲喜，拖绅岂我荣。若谋妻与子，宁不愧何平。
劝节不可拗，净色不受污。平生今日交，屹屹老桂树。
史君大雅资，胸中淡无欲。尤物能移人，犹有此数竹。
凉风不肯来，偃蹇如相要。悠悠天地间，舍我从谁邀。
未必柳柳州，有此一饷凉。心清境自静，内躁物亦强。
清献堂前树，无梢可著春。岂知三百载，复有种花人。
月照当襟雪，终剪施摩诘。我作白须行，而得养生术。
晓色桃蒸霞，春阴柳垂雾。为问桥下船，沿流到何处。
夜久风浪息，骊龙弄颔珠。水怪不敢动，明月满江湖。
闭门十日雨，破屋砌生苔。此意何人会，抱琴来不来。
泉挥玉麈尾，岫拥翠云裘。尽日看不足，倚阑生古愁。
潮汐有赢缩，江横无古今。鱼龙任掀舞，孤月在天心。
清晨起搔头，荷锄出门去。露湿野草花，香来不知处。
疏泉得古髓，种菊蒙秋潭。愿与村中人，一瓢共清甘。
软坡便伫犊，凉荫聚群髫。一竖忽然起，恐牛残豆苗。
隔溪骑度水，浮去似鸱夷。莫话五湖事，且看牛背儿。
倦来牛背卧，一觉度前冈。牛饱儿呼馁，归来煨芋香。
前山飞暮雨，牛上展青蓑。回首牛呼犊，哀音儿唱歌。
斜阳归处险，路熟了无疑。结草为衣著，圈葭作竹吹。
野花簪短笠，露湿蔓青青。莫笑儿童小，人间河鼓星。
生来在田野，少小学耕锄。敢望多名誉，随人角挂书。
芳郊望无际，逐草任西东。世上千场梦，人间一笛风。
长松被薜荔，怪石生烟霞。檐牙木杪见，上有山人家。
萝衣湿寒翠，苔锦上嶙峋。一榻千峰里，因诗忆古人。
飞流三百丈，日射碧琉璃。一气何终极，淋漓自不知。
明月二千里，清风一万竿。相思写不得，写出梦来看。
岩石多意气，松树留高龄。倚仗眇云涛，天风吹泠泠。
吟得秋风老，敲窗意转深。凭将林下事，为寄与知音。
山椒一雨过，石罅百泉鸣。应接都不暇，更兼秋月明。
冷冷一涧泉，炯炯千树雪。岁寒铁石心，山中玩芳洁。
涓涓万古意，湛湛一尘无。明月来窥镜，宵寒露滴珠。
骤来惊辟易，久视益虚无。咫尺星堪摘，波摇又走珠。
把作一片画，晴阴浑不同。不知谁是画，伫立意无穷。
蓝田战秦将，子婴竖降帻。至今柏树精，疑是卧龙魄。
海腹藏吴楚，天枢转斗牛。夜分惊日浴，潮落见鲸游。
远适庐陵郡，重江去不穷。全家片帆底，三月怒涛中。
远适庐陵郡，经旬泛楚天。江山晴绕枕，星斗夜随船。
雁级指高冥，登瞻地域灵。路寻沧海断，山带沃洲青。
天意降时雨，山川潜出云。锄秦将授汉，嘴力半因君。
白石洞间路，吾家在其中。琴窗与书阁，一半是云封。
天台多胜概，落日乱山青。不似三峰好，楼台入翠屏。
倏忽经狼尾，回旋过虎头。相看逢白狗，犹自见黄牛。
禾黍秋相近，溪山日自长。午窗千嶂雨，幽梦一帘香。
晚行丛行下，群雀忽惊飞。一笑为回首，拈花上翠微。
无复尘劳梦，犹蒙故旧知。宁辞万钟禄，不负一纶丝。
安得神仙术，试为施康济。使此平望村，如吾江子汇。
清风习池上，落日岘山西。使君来问俗，听唱白铜l。
游骑来逢雨，宁全是折磨。山神应洗路，恐惹俗尘多。
一峰如龟横，得自禅翁说。众山迤逦来，宛然此前列。
春从花际来，却向天边去。莺蝶空徘徊，寻春不知处。
春去无多日，勤来把酒卮。残花聊点缀，犹胜对空枝。
泠泠西穴间，终日滴甘乳。道傍渴者多，切莫饮豺虎。
来时帘卷昼，坐久竹移阴。有待无消息，南窗睡兴深。
霞通海天曙，月来东山白。共是凭栏人，谁足当秋色。
曲水分山阴，舆梁胜溱洧。一咏见高风，驷马安足取。
缟带横秋匣，寒流烟暮堂。风尘如未息，持此奉君王。
本自江湖客，宦游常苦心。看君小平远，怀我旧登临。
鸟外云峰晚，沙头草树晴。想初挥洒就，侍女一齐惊。
公子歌锺里，何从识渺茫。惟应斗帐梦，曾到水云乡。
晓浦烟笼树，春江水拍空。烦君添小艇，画我作渔翁。
五里乔松径，千年古道场。泉声与岚影，收拾入僧房。
云蒸昆山液，月浸蓝田英。临风咽沆瀣，满腹珠玑鸣。
高贤邈已远，凛凛生气存。韩范不时有，此心谁与论。
逸兴寄沧洲，高风落木秋。欲携我蓑笠，渡口上渔舟。
百舌在墙东，其子在墙西。纵有反哺日，那得如哺儿。
百舌在墙头，其子在墙根。飞飞拾虫蚁，哺之何殷勤。
百舌在墙廉，其子在墙阴。他年汝哺儿，方识父母心。
潮来沙石没，潮去沙石露。士生那无学，学则词章富。
潮来舴艋正，潮去舴艋欹。士生那无学，学则气习移。
潮来鱼网高，潮去鱼网收。士生那无学，学则德业优。
飞飞洲上禽，亦能戾于天。圣域尚能臻，吾车安敢旋。
群形寂无声，四野澹将夕。中庭聊极目，一鸟渡空碧。
进学在致知，涵养须用敬。廓然而大公，物来则顺应。
刊落间枝叶，推寻到本根。始知酬酢处，无化不乾坤。
莲生污泥中，其叶何青青。人生有恒性，云胡荡於情。
莲生污泥中，其叶何郁郁。人生有恒性，云胡蔽於欲。
莲生污泥中，其实何戢戢。人生有恒性，云胡狃於习。
山空年岁晚，老气寒峥嵘。耿耿霜月夜，相看直到明。
太阳一入地，亦足蒸成霞。老学傥能勉，声绩岂不华。
太阳一入地，尚能掣成电。老学傥能勉，气质岂不变。
太阳一入地，照月还生光。老学傥能勉，缮性岂不臧。
太阳一入地，经天返复返。老学傥能勉，去圣岂云远。
君子之於学，没身而后已。苟生至陨越，敢不湛攸止。
山涧雨初收，涓涓水乱流。树根一片石，童子坐牵牛。
维天降灵雨，物物均所蒙。胡为兹穑稼，不知草mm。
维天降灵雨，虽迟良胜无。百谷顿苏苏，民忧不少纾。
维天降灵雨，岂不雨石田。我自硗且确，枯悴莫怨天。
辞本春秋作，聱翁策固长。漫嗟褒贬迹，孰继老汾阳。
俗尘易污人，胸次须自洁。君看四明老，冰壶浸秋月。
章台杜牧之，长安孟东野。忆君飞笔时，何处木兰下。
采薇黄鹄岭，投迹去无踪。我亦从今逝，浮云四百峰。
嵯峨幽谷山，寂寞彭泽令。绝境空自奇，高标岌相映。
不慕渭水滨，岂借严陵境。巨人留神迹，持竿钓月影。
山碧花尤好，径长人自闲。锦围春照耀，红雨暮阑斑。
风静潮痕减，江空夕照多。星星波上艇，隐隐岸边莎。
风光连北阙，景物傍西湖。禁z涛江上，兹楼天下无。
虚斋留御榻，小径近层岩。再拜观奎画，浑疑侍玉阶。
参天宫柏翠，布地禁花红。台沼如文囿，规摹有汴风。
浙江天阙下，婆恶祖龙知。在汉如西渭，於周比右伊。
翼翼瞻斋殿，深严步苑廊。三人俱汉杰，一老玷周行。
柳花驰道雪，樱子上林红。留得青春住，从教白发翁。
挺挺霜中节，沉沉日下阴。试裁苍玉管，吹作紫鸾音。
浅浅泸潇水，粼粼碧玉光。马蹄飞电疾，突过板桥霜。
天地有此山，植此毛竹久。我本山中人，清风振千古。
弥勒真弥勒，分身千百亿。时时示世人，世人俱不识。
选佛场开日，丛林气象新。心空及第者，毕竟是何人。
江上腊梅村，人家半掩门。夕阳连野色，落叶破烟痕。
野寺无人到，春风扫落花。重寻旧游处，泉石绕烟霞。
白日看云坐，清秋对雨眠。眉头无一事，笔下有千年。
渔家临水住，春尽无花开。年年谢流水，流得好花来。
安分身无辱，知几心逢闲。虽居人世上，却是出人间。
五福虽难备，三殇却不逢。太平无事日，得作白头翁。
百年嗟荏苒，千里痛萧条。忍逐东流水，无斯任所飘。
吴起初辞魏，张仪乍入秦。西河蒙惠久，南楚受欺频。
窗晴气和暖，酒美手柔软。兴逸情撩乱，笔落春花烂。
田丹功盖国，貂勃语回君。谤者古来有，犹能杀九人。
赏花高阁上，负约罪难回。若许将诗赎，何时不可陪。
冬夏远难出，止行南北园。如逢好风景，亦可至三天。
人无不老理，日有再中时。不老必无也，再中应有之。
悲哉不善人，禀此凶戾德。非唯败人家，又能败人国。
林罅天尤碧，风馀月更明。人间无事日，得向此中行。
君子喜淳诚，小人喜欺罔。淳诚岁时长，欺罔日月短。
花开春正好，花谢春还暮。不意子规禽，犹能道归去。
春来蝴蝶乱，春去子规啼。安得如前日，和风初扇时。
禽不通人情，唯知春已暮。亦或叫提壶，亦或叫归去。
春去休惊晚，夏来还喜初。残芳虽有在，得以绿阴无。
在未定之时，当难处之地。方事之危疑，见人之措置。
林下闲言语，何须要许多。几乎三百首，足以备吟哦。
正旦四篇诗，缘忻七十期。请观唐故事，未放晋公归。
乐静岂无病，好闲终有心。争如自得者，与世善浮沉。
林下闲言语，何须更问为。自知无纪律，安得谓之诗。
诗成大字书，意快有谁如。巨浪银山立，风樯百尺馀。
酒喜小杯饮，诗快大字书。不知人世上，此乐更谁如。
禹士力生头，都知闲做弄。直待担子折，恁待柴束重。
盗伯窥财物，其心不虑佗。取时唯恐少，败后只嫌多。
盗伯窥财物，其心只虑添。安得取时贪，却似败时嫌。
东海有大鱼，罔罟无能近。砀然一朱水，蝼蚁得而困。
新花色鲜艳，故花色憔悴。明朝花更开，新花何有异。
芝兰种不荣，荆棘剪不去。二者无奈何，徘徊岁将暮。
清风正蔼如，小阁枕通衢。不欲久独擅，能来同享无。
及见希夷迹，又见希夷真。始知今与古，天下长有人。
希夷真可观，希夷黑可传。希夷心一片，不可行而言。
未去交争意，难忘黑白心。一条无敌路，彻了没人寻。
未去交争意，难忘黑白情。一条平稳路，痛惜没人行。
柳性至柔软，一年长丈余。虽然易得荣，奈何易得枯。
百谷仰膏雨，极枯变极荣。安得此甘泽，聊且振群生。
好勇能过我，当仁岂让师。勇须仁以济，仁必勇为资。
平地虽然远，那知物物新。危楼一百尺，别有万般春。
胡越同心日，夫妻反目时。人间无大小，得失在须斯。
扬善不扬恶，记恩不记雠。人人自欢喜，何患少交游。
向日所云是，如今却是非。安知今日是，不起后来疑。
向日所云我，如今却是伊。不知今日我，又是后来谁。
虽老未龙锺，篱边菊满丛。乍凉天气好，里\正过从。
景好身还健，天晴路又乾。小车芳草软，处处是清欢。
林下居虽陋，花前饮却频。世间无事乐，都恐属闲人。
路上尘方坌，壶中花正开。何须头尽白，然后赋归来。
见物即讴吟，何尝曾用意。闲将箧笥诗，静看人间事。
有过不能改，知贤不肯亲。虽生人世上，未得谓之人。
周孔不足法，轲雄不足师。还同弃常膳，除是适蛮夷。
诗狂书更逸，近岁不胜多。太半落天下，未还安乐窝。
圣在人中山，心从行上修。金於砂里得，玉向石中求。
举世自纷纷，谁为无事人。吾生独何幸，卧看洛阳春。
君子存大体，小人无常心。於人不求备，受恩唯恐深。
物理窥开后，人情照破时。一身都是我，瘦了又还肥。
物理窥开后，人情照破时。能将函谷塞，只用一丸泥。
物理窥开后，人情照破时。正如携宝剑，切玉过如泥。
物理窥开后，人情照破时。渴多逢美酒，病后遇良医。
物理窥开后，人情照破时。能将一个字，善解百年迷。
物理窥开后，人情照破时。情中明事体，理外见天机。
物理窥开后，人情照破时。可嗟兼可唾，堪鄙又堪嗤。
物理窥开后，人情照破初。不堪将劝诫，止可与嗟吁。
物理窥开后，人情照破前。止堪令执笔，不可便持权。
物理窥开后，人情照破休。止堪初看望，不可久延留。
物理窥开后，人情照破时。欲知花烂熳，便是叶离披。
物理窥开后，人情照破时。有权能处置，更狡待何为。
物理窥开后，人情照破间。敢言天下事，到手又何难。
使吾却十岁，亦可少集事。奈何天地间，日无再中理。
太平之盛事，天下之美才。人间无事日，都向洛中来。
屋新人喜居，屋弊人思去。主若善修完，何时不能住。
梦里常方梦，谁知觉后思。不知今亦梦，更说梦中时。
亲莫如父子，远莫如蛮夷。蛮夷和亦至，父子失须离。
仁莫如父子，义莫如君臣。二者尚有失，自馀恶足论。
君臣守以义，父子守以仁。义失为敌国，仁失为路人。
能怀天下心，肯了人间事。岂止求于今，求古亦未易。
蛙蜢泥中走，凤凰云外飞。云泥相去远，自是难相知。
风林无静柯，风池无静波。林池既不静，禽鱼尝如何。
虫蠹书害少，人蠹书害多。虫蠹曝已去，人蠹当如何。
意亦心所至，言须耳所闻。谁云天地外，别有好乾坤。
月到天心处，风来水面时。一般清意味，料得少人知。
草色连云色，山光接水光。危楼一百尺，旅雁两三行。
既人能事人，又焉能事鬼。人鬼虽不同，其理何尝异。
古事参今事，今人乃古人。只应情未浃，情浃自相亲。
尽道之谓圣，如天之谓仁。如何仁与圣，天下莫敢伦。
月明星自稀，日出月亦微。既有少正卯，岂无孔仲尼。
日中为噬嗑，交易是寻常。彼各不相识，何复更思量。
善处忧难作，能持事自修。腹心无外物，蛮貊亦怀柔。
终岁都无事，四时长有花。小车乘兴去，所到便如家。
生平与人交，未始有甘坏。已亦无负人，人亦无我害。
胸中风雨吼，笔下龙蛇走。前后落人间，三千有余首。
云势移峰缓，泉声出竹迟。此时无限意，唯有翠禽知。
语言须中节，义理贵从宜。可革仍三就，当行必再思。
旱极望雨意，病危思药心。人人当此际，不待劝而深。
缘饰近虚襟，虚襟后患深。疗饥当用食，救旱必须霖。
仆奴凌主人，夷狄犯中国。自古知不平，无由能绝得。
不逢圣人时，不见圣人面。圣人言可闻，圣人心可见。
欲见心无已，久违情奈何。云烟虽咫尺，不得屡相过。
八月小春天，小花开且殷。晚来经小雨，遂使小车闲。
松百入冬看，方能见岁寒。声须风里听，色更雪中观。
岁俭心非俭，家贫道不贫。谁知天地内，别有好乾坤。
此情人不知，亦尝叹迟暮。虽则叹迟暮，奈何难分付。
此情人不知，亦尝叹迟久。虽则叹迟久，奈何人不受。
天下太平日，人生安乐时。更逢花烂漫，争忍不开眉。
老者得其养，幼者得其仰。劳者得其饷，死者得其葬。
草色依稀绿，花稍隐约红。一般难道说，如醉在心中。
清洛接天去，寒云贴地飞。人於桥上立，诗向雪中归。
天听寂无音，苍苍何处寻。非高亦非还，都只在人心。
痛矣时难得，悲哉道未传。今年年已尽，明日是明年。
盛夏久不雨，满天下愁苦。安得一片云，救取人间否。
久旱偶成雨，方喜慰愁苦。虽能敛尘土，不能救禾黍。
未有一分功，先立十分敌。所得无分毫，所丧无纪极。
未有一分让，先有十分争。所丧者实事，所得者虚名。
北巷通南陌，门连五相家。水分池对岸，墙隔树交花。
夏木无重数，森阴翠樾低。相呼百禽语，太半是黄鹂。
先天天弗违，后天举天时。弗违无时亏，奉时有时疲。
春看洛城花，秋玩天津月。夏披嵩岑风，冬赏龙山雪。
春暖未若热，秋凉未甚寒。小车随意出，所到即成欢。
意亦心所至，言须耳所闻。谁云天地外，别有好乾坤。
孙陈李三人，亡国体相似。虽然少有文，何复语英气。
曹刘孙三人，兴国体相惟。虽然小有才，何复语命世。
君子多近名，小人多近刑。善恶有异同，一归与任情。
时止则须止，时行则可行。时行与时止，人力莫经营。
客说河州事，经营杳未涯。讶予独无语，贪嗅杏香花。
能言未是难，行得始为艰。须是真男子，方能无厚颜。
一语便喜处，千言益怒时。既因言语合，却为语方离。
一春九十日，几雨占几半。花好不成观，心狂未能按。
心足而家贫，体疏而情亲。开襟知骨瘦，发语见天真。
大喜与大忧，二者莫能寐。二者若能寐，何忧事不治。
一身如一国，有病当求医。病愈药便止，节宣良得宜。
安乐窝中乐，娲皇笙万攒。自从闲借出，客到遂无欢。
手足恩情重，埙篪欢乐长。要知能忘处，坟草两荒凉。
宇宙在乎手，万物在乎身。绵绵而若存，用之岂有勤。
月到梧桐上，风来杨柳边。院深人复静，此景共谁言。
月新与月残，形状两相似。奈何人之情，初见自欢喜。
自有吾儒乐，人多不肯循。以禅为乐事，又起一重尘。
大达诚无碍，人人自有家。假花犹入念，何者谓真花。
不为十分人，不责十分事。既为十分人，须责十分是。
诈者固疑人，天下尽行诈。不信天下人，其间无真话。
两霁景自好，秋深天未寒。可能乘兴否，夏圃上盘桓。
目见之谓识，耳闻之谓知。奈何知与识，天下亦常稀。
曾见方言识，曾闻始谓知。奈何知与识，天下亦常稀。
不多求故得，不杂学故明。欲得心常明，无过用至诚。
至灵之谓人，至贵之谓君。明则有日月，幽则有鬼神。
欢聚九十日，回首都如梦。明月与清江，东轩又难共。
俗阜知君德，时和见帝功。况吾生长老，俱在太平中。
身生天地后，心在天地前。天地自我出，自余何足言。
万里云归洞，千山水向东。玉炉香冷处，烟散碧霞中。
夜共潇湘月，朝连巫峡云。烟愁贾太傅，雨泣屈平君。
背郭千峰起，涵空一水泓。风帆人共远，潮屿岁重耕。
斯道在人心，如蚌藏圆珠。散作明月光，敛则止水虚。
耳根听不歇，滴滴冷於秋。疑是山翁醉，岩前枕瀑流。
我琴未弦进，浑然心与耳。自从识开指，反为琴所使。
清风千古曲，雪涧敲寒玉。谁能继此音，苍梧泣修竹。
深藏西竹寺，寒拥北谯城。石字赞皇古，泉铭庶子清。
我来小小郡，爱此高高台。前对苍^竹，万午球琳材。
甯君始学道，敢据五岳尊。及为帝东在，便与天长存。
瓶笙惊昼睡，此意有谁知。蛙井成何事，鸿图岂易窥。
我观招提境，古桧何苍奇。白蚁巢其根，青虬啮其枝。
八峰春到了，双润雨睛初。小室钩帘坐，人间无画图。
水树春烟重，庭花午影圆。人边无限地，鸟外有馀天。
寒食少天色，春风多柳花。倚楼心目乱，不觉见栖鸦。
风劲香逾远，天寒色更鲜。秋天买不断，无意学金钱。
瘦碧两三茎，萧萧雨又晴。江湖未归客，不忍听秋声。
水光浮柱础，天影带楼台。触石云孤起，吹潮雨四来。
菌生枝上雨，龙起穴中雷。怪影漫溪侧，寒根缠石回。
深浅霜前后，应同旧渚红。群芳坐衰歇，日日舞秋风。
移萱树之背，丹霞间金色。我有忧民心，对君忘不得。
六符摇斗极，八座冠文章。规宪存中府，动庸入太常。
擢翠向人孤，潭潭省署虚。雨馀秋更晚，风月共萧疏。
我试问阳和，洞间谁是主。尽日立东风，百花无一语。
飕飕万峰顶，宇宙尽闻声。会得真消息，知予是强名。
露气粟我肤，弃捐掌中月。高眠没云鸿，澄辉眇穷发。
天风来广寒，吹下云锦裳。虽无金错刀，缇革余敢忘。
歌子秋风叠，诵子明月篇。信有习鉴齿，胜读书十年。
四出花中毕，三开格外芳。名高评月品，韵胜霸秋香。
四明有狂客，归计亦风流。好激鉴湖水，泛君天上舟。
暴虎须袒裼，冯河必褰裳。想公川上叹，谁与共行藏。
堂上中圣贤，心醉百不理。堂下笑糟粕，未知其趣尔。
姑待二年采，聊为卒岁谋。可怜齐鲁俗，乃欲比封侯。
可怜商山乐，黄绮不同归。闻公有二老，晚节自离奇。
祷公一邱壑，何似东山起。可怜丹青手，置之岩石里。
元功初剪刻，妙处极玄玄。醉墨谁家笔，于今合自然。
饮水不救渴，利害成火攻。那知在人世，长夏有清风。
庄生十九言，妙处如筏喻。我欲问公居，公心无所住。
后皇有嘉树，剡棘森自防。安得上摘实，贡之白玉堂。
樗栎虽不才，亦各言其长。愧此万丈夫，寐卧无何乡。
有时醉浊清，随意眠小大。何须酒池中，始了一生课。
解语非干舌，能言不在声。非声非舌用，还家罢同程。
不放溪东西，随分纳些儿。冷暖只自知，分明说向谁。
掣开金殿锁，撞碎玉楼钟。贪程未归客，徒自觅行踪。
乞儿拾得锡，暗地空宝惜。撞著明眼人，一文也不直。
南北山相对，东西有路分。不经场阵裹，争见李将军。
太湖与雁荡，相去二千里。六月吾几间，风雨一弹指。
石怒不近人，国香尔何有。我以道眼观，无心得相守。
生香故触人，异质偶同调。唤作黄家花，弟兄一语妙。
润壑千岁资，风声万牛吼。春江e纹面，一笑可忍不。
老不数汲黯，吾宁师子思。黄金复加璧，勿遣虞人知。
人生易与耳，一饭当倚栏。妇蚕子耕耨，辛苦输县官。
修泉汲短绠，太山寄秋毫。赤松未必尔，勇去还渠高。
鸿飞在天末，弓缴不可施。官池稻粱梦，鸭近鸳鸯卑。
西湖旧时波，夜雨改新绿。子规啼到明，飞去双属玉。
东家熟黄粱，西家梦飞盖。起来试扪腹，阅人莫如带。
冠以新故爱，履以弊故捐。锱铢在人手，吾衡亦徒悬。
何年倦霖雨，言田亦公心。一犁不入土，无因致千金。
弥明晚不逊，不解世俗书。邻翁十升水，公无察渊鱼。
孤云起木末，翠岫插天半。一窗明暗中，乃有此遐观。
便是犹陪句，如何已涉言。须知言句外，声色不相干。
前箭射人可，后箭射人深。锺先生没后，此道少知音。
临济惯白拈，普化惯掣颠。一场好笑具，后世作三玄。
处处逢头路，头头是故乡。本来成现事，何必更思量。
寒原耕种罢，牵犊负薪归。此夜一炉火，浑家身上衣。
弥勒真弥勒，分身千百亿。时时示时人，时人皆不识。
一著高一著，一步阔一步。坐断佛祖关，迷却来时路。
仰面不见天，低头不见地。吃饭了l眠，圣谛第一义。
十方同聚会，个个学无为。此是选佛场，主空及第归。
坐断毗卢枯，超然亘古今。万缘俱剔脱，一片祖师心。
今朝五月五，粗言及细语。会得也寻常，不会超佛祖。
倾尽宝山宝，全身入荒草。若是凤凰儿，不向那边讨。
万法是心光，诸缘惟性晓。本无迷悟人，只要今日了。
青天复青天，打失髑髅前。看看日又过，争教人少年。
梵志翻著袜，摩耶生悉达。声迹不相干，今朝四月八。
坐断千峰路，穿开碧落天。那容问端的，端的髑髅前。
大道透长安，言端语亦端。腊尽雪消去，春来依旧寒。
大梅梅子熟，庞老已先知。正眼验深要，相逢拍手归。
十月清霜重，临风彻骨寒。苦无栖泊处，摆手出长安。
水急鱼行涩，峰高鸟不栖。世情看冷暖，人面逐高低。
云门小厮儿，作大狮子吼。鼻孔得半边，不知失却口。
赵州吃茶去，毒蛇横古路。踏著乃知非，佛也不堪做。
夫子不识字，达磨不会禅。大唐天子国，依旧化三千。
云开空自阔，叶落即归根。回首烟波里，渔歌过远村。
百丈狸奴面，沩山鬼睛眼。见人空解笑，弄物不知名。
狗子佛性无，门上钉桃符。千鸦俱不入，百怪尽消除。
巢穴通霄眼，尘劳无住主。经行及坐卧，万古至于今。
世出世间法，和底尽掀翻。唯此一事实，真金火里看。
日月双萤火，乾一做鹊巢。大千沙界外，总在目前包。
曹溪无一滴，谁道庵名亦。问讯老维摩，铁壁复铁壁。
千古尹山寺，家风不厌贫。只将这个意，接待往来人。
谁在画楼西，相逢语笑低。到家春色晚，花落鹧鸪啼。
大地绝纤尘，面南看北斗。嫁鸡逐鸡飞，嫁狗逐狗走。
古帆未挂时，后园驴吃草。日短苦夜长，行人须及早。
睦州担板汉，从来见一边。浅深三尺水，上下两重天。
开口不见齿，伸手不见掌。夜半忽相逢，葛藤长万丈。
鹤立松梢月，鱼行水底天。风光都占断，不费一文钱。
村饮夜归来，健倒三四五。摩挲青莓苔，莫_惊著汝。
倩盼动婵娟，常持六万言。金沙滩上月，五欲浪中翻。
乾坤虽有作，太平本无象。赫日正中天，去却修罗掌。
心如一片苗，是苗皆可植。莫种亦堆培，莫容荆与棘。
去去实不去，是法住法位。来来实不来，世间相常住。
京师出大黄，价直极相当。未曾识道地，枉自费商量。
放开也在我，捏聚也在我。睦州担板汉，开口成话堕。
语言上着到，身心上着到。要透纳僧关，料掉复料掉。
漏尽夜沉沉，山房风露深。无云生岭上，有月落波心。
橘大天地窄，眼高秦汉小。一片隐沦心，商山青未了。
花短秋意长，神清颜色少。笔端有西风，国香来未了。
淡墨磨虚空，秃笔蘸沧海。点污天台山，是他这一对。
读书不识字，行脚不会禅。有拳爷不识，有口佛不吞。
惯使渡头船，如今不记年。爱他风浪恶，方是趁粗钱。
千佛居何处，题诗黄鹤楼。感恩并积恨，终日在眉头。
把火入牛栏，反身外面看。梨花千点白，春雨几声寒。
舌头不出口，三三成九九。算到香台还，彼此落人后。
乱走到家来，到家便乱走。捉得玉麒麟，咬断虽人手。
四海一国土，乾坤一圣人。只凭这个法，仰祝万年春。
昨日离城市，白云空往还。松风清耳目，端的胜人间。
演出大藏教，言端语亦端。两头都坐断，一剑倚天寒。
九里松阴路，青泉映白沙。谁知三伏暑，小草有幽花。
你家酱一缸，内有毒蛇藏。若无老僧说，人口俱被伤。
一个病维摩，无风自起波。富嫌千口少，贫恨一身多。
闻声不悟道，见色岂明心。大冶红炉里，真b不博金。
阴云弥四野，心地长尘埃。试请回光看，生从何处来。
未透祖师关，时光如箭急。白发皓然生，新年又五日。
此方真教体，清净在音声。欲入三摩提，实从闻中证。
滂沱天际雨，嘹亮寺亭钟。耳目不到处，翻怜面壁翁。
暗里抽横骨，明中坐舌头。偏圆不到处，万古及千秋。
诸佛放光明，助发实相义。言下合无生，为祥复为瑞。
妙体本如如，无劳待卷舒。直饶凭麽去，未免草庵居。
一九与二九，相逢不出手。巍巍不动尊，脚不离地走。
万古澜溪上，无风浪拍空。路穷桥断处，看子展神通。
水声山色里，猿啸月明天。唤作圆通境，更参三十年。
仙人张果老，骑驴穿市过。但闻归拨刺，谁知是纸做。
镜凹照人瘦，镜凸照人肥。不如打破镜，还我旧面皮。
昨夜月初明，柴门犹未闭。猫儿捉老鼠，引得狗儿吠。
半斤是八两，八两是半斤。不识耀州铁，唤作出山银。
狗子佛性无，韶石不相碚。为君重决破，秋至雁衔芦。
门前石塔子，八白与九紫。方道既分明，免被巡官使。
溪声广长舌，山色清净身。八万四千偈，明明举似人。
赵州放睛著，碓觜忽生花。虽然无一事，验尽当行家。
因我得礼你，昆仑卧潭底。虽然浪拍天，身上无滴水。
门前石塔子，八白与九紫。方道既分明，免被巡官使。
不是风幡动，天生了老君。出胎头上发，寸寸白如银。
一语离窠窟，千生出盖才。夜来风雪恶，木折古岩前。
句下出诸碍，翻身古剑寒。欲明如上事，须是髑髅干。
去年寒食后，今年寒食前。日日是好日，不是正中偏。
迷悟髑髅前，徒劳更举鞭。只持鸡狗戒，不学祖师禅。
胡乱三十年，不少盐与酱。江西马大师，南岳让和尚。
宣德门前过，回头便招祸。若要无事时，且归屋里坐。
半夜墨漆黑，捉得一个贼。点火照来看，元是王大伯。
一缝分明在，当头下手难。饶君钉铰得，终是不圆全。
不踏门前路，春归又一年。落花红满地，芳草碧莲天。
举起竹篦子，如何便道家。秘魔岩不会，随后便擎叉。
一主人公死，一主人公活。若解弄精魂，两头皆透脱。
霹雳惊天地，那容掩耳听。须知兴化老，一半是人情。
人贫多智短，马瘦见毛长。独宿双峰寺，同焚一炷香。
四海狼烟静，中原信息通。罢拈三尺剑，休弄一张弓。
赤身挨白刃，死中还得活。一箭自迷踪，万车皆丧辙。
不用唐言译，休将梵语传。摩醯首罗眼，对面隔西天。
一道如弦直，心亲手更亲。箭穿红日影，方是射雕人。
稽首两足尊，瞻仰不暂舍。眉间白毫光，照耀大千界。
掌中擎白日，舌上覆金钱。壁立争千仞，毫光彻梵天。
小鱼吞大鱼，门上钉桃符。邪魔俱不入，佛法也消除。
猛虎当路坐，游鱼脚底过。不觉紫胡老，便打刘铁磨。
船子下扬州，浮萍逐水流。一声河满子，千古动悲愁。
大海波涛浅，小人方寸深。海枯终见底，人死不知心。
入林不动草，入水不动波。镬汤无冷处，合眼跳黄河。
举手攀南斗，翻身倚北辰。出头天外看，谁是我般人。
鹄白乌本玄，松直棘自曲。清净比丘僧，却须入地狱。
牛头菩萨面，马面夜叉头。不作马逆罪，快乐百无忧。
四海同一家，万口同一舌。赵州勘婆子，有理向谁说。
因我得礼你，穷源须到底。九九八十一，阎罗王是鬼。
将谓众生苦，更有苦众生。相见易得好，共住难为人。
叠石峰之颠，下瞰杨梅涧。平地数亩余，水石光灿烂。
天风毗地势，地水转势头。沙石立来堆，水心主巨州。
远浸溪光碧，寒生松桧阴。渔舟惊暮雨，高吹入秋林。
团团离海峤，渐渐出云衢。此夜一轮满，清光何处无。
要去不得去，要往不得往。打破大散关，脱却娘生绔。
火云烧田苗，泉源绝流注。婆竭大龙王，不知在何处。
空手把锄头，步行骑水牛。人从桥上过，桥流水不流。
幽鸟语如篁，柳垂金线长。少林传底事，对面不囊藏。
觅心无处觅，当下便心安。早知冰是水，两臂定完全。
五祖鹁鸠啼，当机直下提。隔山寻蚁迹，能有几人知。
解语非干舌，能言不是声。斩新提活句，冬后一阳生。
达磨不会禅，夫子不识字。第一莫将来，将来不相似。
无心亦无法，非法亦非心。大勋不竖赏，柴扉草自深。
通身无觅处，遍界不曾藏。闭目中秋坐，却笑月无光。
不结毗卢印，那弘古佛心。明月照幽谷，寒涛助夜砧。
九年坐兀兀，胡僧无妙诀。长安路坦然，夜行人不绝。
不坐空王殿，不挂本来衣。何须便恁麽，切忌未生时。
吾常於此切，密意在汝边。麟龙不为瑞，鹤龟自成仙。
冷水点沸锅，舌头不出口。可惜老岩头，慈悲成过咎。
大雪满长安，春来特地寒。新年头佛法，一点不相瞒。
巴陵三转语，钝置老僧门。灵山无半句，报尽破庵恩。
海上明公秀，赵州东院西。不移毫发许，平步上云梯。
登天不用梯，遍地无行路。可怜杜衲僧，邯郸学唐步。
德山棒头短，临济喝声低。不伤物义句，赵州东院西。
松柏千年表，不入时人意。牡丹一日红，满城公子醉。
莫行心处路，不挂本来衣。何须更恁麽，切忌未生时。
乌兔东西疾，一年时序毕。窦八布衫穿，乌龟眼睛赤。
大海波涛涌，于江水逆流。龙王宫殿里，不见一人游。
夫子不识字，达磨不会禅。御楼看射猎，不是刈茅田。
腰石确坊舂，不识一丁字。无树亦无台，犹传钵袋子。
大家在这裹，廓彻无依倚。有口难分疏，冻破一双耳。
南山不会禅，一向外边走。腊月三十日，舌头不出口。
觅罪不可得，更於何处忏。云翳豁然开，青天孤月上。
谁缚无人缚，何更求解脱。未必右军鹅，便是支郎鹤。
栽遍满山松，暗地翻身转。虽然得信衣，何曾识爷面。
把个里捞波，做尽穷伎俩。推出酒台盘，至今收不上。
幽鸟语如篁，柳垂金线长。云收山谷静，风送杏花香。
眼冷千江月，眉横万叠山。杖头挑布袋，信脚到人间。
笑看体上衣，断云欲飞走。朝阳忽相逢，针眼已通透。
待月了残经，文义何曾有。分付与痴儿，黄叶卷在手。
湖上一片云，明月为知己。却被清风吹，吹入深山里。
东山水上行，乾元利贞亨。q讹一个字，才子竞头争。
仙居多异草，圣地绝凡踪。秋风动鳞甲，生蛇化活龙。
夜来无一事，天晓报上堂。幸好一盘饭，何用糁椒姜。
片纸展信旗，舒卷通消息。其中一个字，今古无人识。
云居九月半，月向掌中圆。觅之亡影象，用之亡正偏。
忆得寻流日，重来走一遭。跨门相见处，全不犯波涛。
德山托钵话，低头得人怕。三家村里人，醉后胡厮骂。
东山水上行，乾元利贞亨。d讹一个字，才子竞头争。
春雪满空来，触处是花开。不知园里树，那个是真梅。
腊月二十五，云门一曲新。一回闻举著，笑杀洛阳人。
吾心似秋月，碧潭清皓洁。无物堪比伦，教我如何说。
庭前柏树子，不是祖师心。莫执一时见，便忘千古音。
杨歧无旨的，种田博饭吃。说梦老瞿昙，何处觅踪迹。
今朝甚好雪，纷纷如秋月。文殊不出头。普贤呈丑拙。
南北无寸影，东西绝四邻。一息故乡信，晓风吹宿云。
刹刹现形仪，尘尘具觉知。性源常鼓浪，不悟未曾移。
扑落非他物，纵横不是尘。山河及大地，全露法王身。
青山重叠叠，绿水响潺潺。未到悬崖处，抬头子细看。
霜深才吐艳，日暮更饶红。掩映残荷浦，冯夷败菊业。
初月不到晓，夜色何冥冥。独立秋江上，风波卷寒星。
尽道春多雨，伤摧花易空。不知春态度，尤在雨阴中。
野月今宵满，小庭人共瞻。却愁人去后，残魄独窥檐。
一口吸西江，通身不隐藏。圣凡不到处，顶上放祥光。
狗子佛性无，宝剑出规模。落在将军手，横按立当途。
滔滔无问说，只为太亲切。有谁曾共闻，山河齐漏泄。
云门透法身，分明语露亲。移步登山顶，峰高与月邻。
前付落叶尽，深院桂花残。此夜初冬节，从兹特地寒。
和尚不知禅，困来便打眠。泥牛吃水草，木马咬瓦砖。
一回转意光，千里绝情方。悟后梦醒后，孤然坐古堂。
少而可努力，老而可歇心。都卢懒万事，双眸泪湿襟。
衲僧活眼晴，见破四天明。六门之活计，处处而现成。
家风是自己，自己是家风。一如身心眼，全体是玄翁。
妙处彻底妙，玄处彻底玄。独知分外事，谁见壶中天。
竺土之大仙，今日告涅盘。鹤林之米子，当下得枯偏。
千山郁密处，凉飘洗夏热。今日正当眼，利剑是镔铁。
诸佛出身处，东山水上行。宸闺垂玉帘，云榻拥天青。
寒凉彻骨时，通身难去处。其间有眼在，新丰一曲子。
伟哉大法师，逢难转坚牢。不因登绝顶，争见白云高。
手轮摩尼珠，身坐盘陀石。普请大地人，念彼观音力。
一著高一著，一步阔一步。拨转上头关，乾坤全体露。
稽首老瞿昙，担头人闹蓝。米香三拜了，天上与人间。
春山叠乱青，春水漾虚碧。寥寥天地间，满眼皆相识。
无门为法门，三关何用立。熟处即难忘，又从这里人。
昨日去年去，今朝今岁来。去年去不去，今岁来不来。
咄这乾屎橛，生来太妖孽。堪笑老云门。一棒打不杀。
山洞昂头角，回山露尾巴。恩承饶舌力，累我受波查。
重严真社撰，恶毒无尽限。哑却衲僧口，通身迸鬼眼。
路逢达道人，不将语默对。拦腮劈面拳，直下会便会。
识得最初句，便会末后句。末后下最初，不是者一句。
突出麻三斤，言亲更不亲。来说是非者，便是是非人。
不露风骨句，未语先分付。进步口喃喃，知君大冈措。
叮咛损君德，无言真有功。任从沧海变，终不为君通。
天晴日头出，雨下地上湿。尽情都说了，只恐信不及。
过去堕坑堑，回来却被坏。者此尾巴子，直是甚奇怪。
出得出不得，渠侬得自由。神头并鬼面，败阙当风流。
诸方深与浅，都在掌握中。撑天并拄地，随处振宗风。
瞎却顶门眼，错认定盘星。拚身能舍命，一盲引从盲。
未曾移定时，前脚让后脚。只这一步子，谁人蹈得著。
静处乾坤窄，闲居日月忙。虚空即妙体，独露法中王。
法法本来法，无法无非法。何於一法中，有法有不法。
低头不见地，仰面不见天。欲知白牛处，但看髑髅前。
沙寒雪后天，凫雁将俦侣。独怪蓑笠翁，维舟一归去。
野阔烟迷树，江清水学天。白鸥盖具眼，终日老人边。
快霁初无象，豁在千里间。十年归客眼，一点沃洲山。
六国朝阊阖，三山插杳冥。禅流相借问，冬后一阳生。
一等作野狐，堂堂大丈夫。徐行青草岸，踏破洞庭湖。
咄哉王老师，赤穷身也卖。吃些油糍归，至今被人怪。
一字不著划，古锦写回文。寒山指合得，斗柄插雷门。
心王不妄动，六国一时通。罢拈三尺剑，休弄一张弓。
日日日西沉，日日日东上。若欲学菩提，但看此模样。
万叠峰峦秀，清虚杳霭间。跨门一句子，拟议隔重关。
要入牯牛队，还披水牯皮。全身行异类，拽把又牵犁。
行尽迢迢路，无山不是家。跨门一句子，拟议隔天涯。
秋色连天净，秋花满地香。圆通门大启，切忌错商量。
大哉观世音，功德不思议。来说是非人，是非人便是。
海底红尘起，山头白浪飞。若能如是会，永劫堕泥犁。
今朝四月八，邪师坏正法。累及释迦文，死水裹庵杀。
鹤立松梢月，渔行水底天。风光都买尽，不费一文钱。
掬水月在手，弄花香满衣。若作佛法会，永劝堕泥犁。
云外千峰秀，目前双涧清。若作如是会，永劫受沉沦。
容路如天远，情忘道义深。虚空无向背，何处觅家音。
一雨洗郊原，千山锁寒色。底事不须论，元胡口门窄。
天书下十诏，云恩飞九重。万邦归正化，千载一遭逢。
学道如学射，久久自中的。一句透天关，万机俱丧迹。
富有十年别，贫无一觉眠。好来同夜话，相共酌清泉。
时临孤岛图，拭目望蓬莱。空山无人处，水流花自开。
去若丘山重，来如一羽轻。去来无别路，倾盖白头新。
门外雨滴声，家和万事成。归来无一物，令人忆镜清。
因我得礼汝，乾坤粟粒许。若要除三害，无过问周处。
玉象吞狮子，泥牛上绣鞍。御楼观射猎，不是刈茆田。
空手把锄头，步行骑水牛。凭兹陪睿算，垂拱亿千秋。
埽尽法中闰，生憎佛是尘。堂堂一坚密，春至百花新。
无眠动归心，寒灯坐将灭。长恐浮云生，夺我西窗月。
风劲萧萧响，露滴个个圆。坐看西山月，浑疑堕我前。
图王争霸业，知古仗戈矛。英风今何在，都成一古丘。
一鉴涵虚碧，万象悉其中。重绿浮轻绿，深红f浅红。
一峰何突兀，不与群峰齐。纵目乾坤窄，回头日月低。
崖窦乳堪啜，凝眸翠作屏。老禅初定起，山鸟中呼名。
荒芜行尽处，幽亭聊暂止。带雨策孤筇，登高从此始。
昂空势不已，踞地何雄哉。白云遮不得，依旧山头来。
地僻人居少，林深路转迷。桃花流水细，不异武陵溪。
萝居空未久，谁能继其踪。寥寥岩畔月，千古属和公。
萧然上方境，人稀知地僻。徙闻古仙人，石上有遗迹。
特立群峰表，危然势不倾。禅心情似洗，坐看月华明。
火里灵苗秀，无根偏界生。诸人如体悉，千里共途行。
不触又不背，徒劳生拟议。开口更商量，白云千万里。
吾年八十五，修因至於此。问我归何处，顶相终难睹。
南山末后句，未举先分付。生也何曾生，死也何曾死。
万里见梁王，无风波浪起。不得一茎芦，几乎沉杀你。
幽壑鼓寒涛，霜林木叶飘。普通年远事，历历在今朝。
拶透大圆觉，平地沉山岳。翻笑刻舟人，无绳徒自缚。
春雪满空来，触处似花开。不知园里树，那个是真梅。
秋江烟岛晴，鸥鹭行行立。不贪观世音，争知普门入。
大海波涛涌，道人愿力坚。当头一截断，万顷看平田。
饥时定闻饥，饱时定闻饱。婆子在台山，赵州勘破了。
一色通身白，天然绝点尘。吒少当古路，不吼也惊人。
蹋断千差路，泼天门户开。抬头空荡荡，脚下起风雷。
膝下黄金贵，掌中天地宽。风云欣际会，四海夜涛寒。
一棹绿杨湾，金鳞得处难。长江深有恨，不合蹈船翻。
当风鸦臭气，一个豆娘儿。熏得行人走，冲爷皱断眉。
好念脱空经，不如山月转。将谓了多时，犹有者一卷。
麻线贯行针，太阳相对面。通身破绽多，如何补得遍。
虎怕人心恶，人欺虎太慈。虽逢贤太守，难打者官司。
劣女还闺阖，痴爷看日头。几生亲骨肉，不共戴天雠。
立在威仪外，全身在裹头。重重赐龙袖，难掩面门羞。
海眼为香饵，悲心作钓钩。鱼龙知几许，贪者自抬头。
事繁求省要，省要事频繁。纵得三平老，文公只姓韩。
吃既不知数，吐亦难数渠。非图甜得口，意在五更初。
两手指天地，周行步更多。可怜黄面老，螃蟹落汤锅。
东涧一滴水，东湖千丈波。几多湖上客，无可奈船何。
护生须是杀，杀尽始安居。会得个中意，铁船水上浮。
南山鳖鼻蛇，撺入新罗国。吞却镇海珠，咬杀嘉州佛。
陪尽老精神，杯盘越样新。谁知村店面，难劝御楼人。
四序暗推迁，钵盂口向天。止余三十日，便是一周年。
即今非见面，昔日不闻名。一句添三句，篇章凑不成。
指点谁家子，将呈泼笊篱。物轻情意重，不使老爷知。
辨地要从苗，枝残叶后凋。春风收契券，锄柄亦抽条。
孰是心空者，谁为选佛人。笊篱二尺柄，簸箕三寸唇。
锥凿不到处，纵横丈许宽。宁教苔藓去，要下一筹难。
家有全棚乐，新翻调不同。分明恨离别，却是喜相逢。
螺师蚌蛤类，大唐天子心。嗜好即深信，南无观世音。
恨杀老头陀，山移恨不磨。吾今担头重，为汝种松多。
笠雨湿蓑烟，头陀于已圆。一桡横到底，不踏浙江船。
玉砌晓光寒，家风个样生。须知平白处，著脚是深坑。
朕兆未分初，都卢只老夫。包羲太多事，胡处双添须。
玉腕指尖新，力能提万钧。上他篮子裹，未必是金鳞。
圣者圣何从，空中柳絮踪。猪头不得吃，遍地扇腥风。
屈膝跨牛腰，山遥水更遥。有诗吟未就，白鹭下溪桥。
至宝应难别，波期双眼昏。何如放下手，留取镇中原。
扑落非他物，纵横不是尘。山河并大地，全露法王身。
江云如镜平，月当秋夜白。g乃一声歌，舟中南北客。
心间增道气，忍事敌灾屯。谨言终少祸，节俭胜求人。
一物不将来，两肩担不起。直下便承当，坐在屎窖里。
朝向廛中游，暮打市里过。滞货卖不行，赖是肚皮大。
皎皎月沈波，萋萋草泣露。良哉观世音，不会转身句。
团团离海峤，渐渐出云衢。此夜一轮满，清光何处无。
只园千树秀，净土九莲敷。多少参玄士，茫茫在半途。
九日重阳节，渊明采菊时。黄花到处有，何止在东篱。
后园驴吃草，开口见心肝。潘阆倒骑处，有谁能解看。
小鱼吞大鱼，尾巴露一橛。渔翁醉不知，空把丝纶掣。
腊月十三日，一岁已周毕。野老竞相呼，把火门外立。
庭前黄叶坠，岭上白云屯。风味无多子，何人共我论。
安眠露地牛，未脱黄金索。常在雇盼中，牧童难捉摸。
一味放落魄，谁人柰得何。忽然刀斫手，依旧著摩挲。
狗走拌擞口，猴愁楼搜头。瑞岩门外水，自古向西流。
赵老七斤衫，提来用恰好。若更问如何，且去青州讨。
曲曲弯弯地，明明白白中。当轩开阖处，一隔为谁通。
打起黄莺儿，莫教枝上啼。几回惊妾梦，不得到辽西。
不向东山久，蔷薇几度华。白云他自散，明月落谁家。
画得真如活，华间试展开。黄莺偷眼觑，不敢下枝来。
春水满幽涧，江风吹断云。年年那时节，忆著别离人。
住山身已老，世事任乖张。年来无侍者，客到自烧香。
觌面难逢处，如何顾鉴咦。乞师垂半偈，免使后人疑。
大机贵直截，大用贵顿发。纵有啮镞机，一m须休杀。
生是死之生，死是生之死。两路坦然平，无彼亦无此。
十方同聚会，个个学无为。此是选佛场，心空及第归。
心王不妄动，六国一时通。罢拈三尺剑，休弄一张弓。
佛法无人说，虽慧不能了。幸然平似镜，何用曲如钩。
今岁今宵尽，明年明日来。寒随一夜去，春逐五更回。
春山叠乱青，春水漾虚碧。大解脱门开，把手拽不入。
翳尽还明极，家乡万八千。悬崖重撒手，古剑髑髅前。
趁晴盖了屋，乘时刈了禾。输纳王租了，鼓腹唱讴歌。
天晴日头出，雨落阶头湿。宝陀岩上人，犹自不条直。
大火已西流，千山爽气浮。秋河鸣一雁，砧杵捣离愁。
一队衲僧来，一队衲僧去。打破睦州关，大地无寸土。
经行及坐卧，常在於其中。要识其中事，长汀江水东。
同条不同条，心眼自相照。翻覆论岁寒，不觉拍手笑。
山家冬境致，何处不光辉。大地冰棱合，漫天雨雪飞。
南北山朝对，东西有路分。一步不相到，大地入无门。
为众持钵去，七佛旧仪式。庵园塔庙间，处处遍敲击。
雪压双林树，风号万籁寒。瞿昙曾入灭，衲子眼难瞒。
钟鼓声喧喧，鸟誉闹中庭。圆通门不钥，眉毛落又生。
石壁搀空起，银河一派悬。贪观无断续，来去不知原。
重叠春风面，高低雪满头。渠无生老相，孤峻罕人游。
腊月火烧山，胡僧入汉关。一头卷螺发，两耳带金环。
奴见婢殷勤，瞥喜瞥然嗔。潇湘图上看，分外好精神。
出林虎方怒，横冈蟒正嗔。世无途路客，终是不伤人。
有处不是有，无处不是无。有无不到处，馨香满道涂。
出水示出水，心疑生暗鬼。巩县造茶瓶，一只三个嘴。
有处不是有，无处不是无。有无不到处，馨香满道途。
释迦不出世，四十九年说。祖师不西来，少林有妙诀。
我有一句子，不封亦不树。不在舌头噗，亦非思忆处。
吾本来兹土，传法救迷情。一花五五叶，结果自然成。
人从天台来，却得西川信。报道万年松，生在石桥顶。
拈将破笊篱，风前卖与谁。搀行夺市处，非独老爷知。
生缘於西蜀，非独游日本。十方国土中，当头俱坐断。
残雪既消尽，春风日渐多。若将时节会，佛法又如何。
入院数日来，人事闹烘烘。两脚走如烟，眼不见鼻孔。
镜湖中有月，处士后无人。荻笋抽高节，鲈鱼跃老鳞。
诸佛出身处，东山水上行。石压笋斜出，岸悬花倒生。
羽客昔眷此，炼液夺化功。至今寒云色。挂树复凝空。
狗子无佛性，慈悲似海深。寻言逐句者，埋没丈夫心。
北斗藏身句，商量几万般。贪观天上月，谁觉骨毛寒。
尺璧千丈石，寸金万里沙。拣辩俱不得，达磨返流沙。
栽菜根向上，种豆要收谷。不必生疑讶，今年六十六。
少室无门户，如何便得通。夜寒宁耐立，听我话西东。
天得一以清，地得一以宁。金刚神合掌，归依佛法僧。
闻声不见形，撼树却惺惺。体用何须论，归家落日明。
受惠当思报，将他一饼回。出家缘法到，当下得心灰。
心灯不可付，祖印亦难传。野鸭飞过去，o得鼻头穿。
一刀成两段，释得二僧争。草鞋头戴出，猫儿无再生。
托钵回身去，钟鼓未鸣时。不会末后句，只有心_知。
密启深深意，禅和不用疑。恰得三年活，言中果有期。
秘魔提杈起，验你本来人。得在杈下死，不负此生身。
大地一只眼，谁敢屙其中。锹子寄将去，那知到雪峰。
不曾出门去，庄上吃油糍。庄主归相谢，侍者不得知。
你若学他看，牛皮真个穿。长年横案上，字义自然圆。
只一个休去，伎俩自然消。诸圣在甚处，脚下路条条。
北斗里藏身，虚空中出没。道得一句来，日头东畔出。
午夜髑髅吟，山空片月明。西方无净土，只有弥陀经。
瞿昙腊月八，夜半走出山。贼路羊肠曲，偷心虎背斑。
打破黑漆桶，十方空索索。不受灵山记，安居大圆觉。
西湖湖里水，南山山上云。天台拄杖子，相见笑忻忻。
平地起骨堆，虚空剜窟笼。蓦透两重关，拈却黑漆桶。
妙音观世音，具足神通力。十方诸国土，无刹不现身。
春雨洗春雪，雪消湖上山。雨晴相对看，突兀髑髅寒。
抉出达磨眼，作泥弹子打。海枯彻过底，波浪拍天高。
古佛不曾过，现在法如是。一声婆饼焦，啼在竹林里。
韩信造浮桥，李广入布袋。一箭透双关，乾坤无g碍。
不劳澄九鼎，流动百花新。木鸡前树报，月磨萝镜轮。
到纯无学处，语路若何生。意气天然别，神笔画不成。
深山岩崖问，石头大小答。崖崩石迸裂，虚空闹聒聒。
张来张打油，李来李打油。通身骨辘转，打得最风流。
诸佛出身处，千般谩度量。东山行水上，眨眼过扶桑。
胡僧金锡光，为法到汾阳。六人成大器，劝请为敷扬。
汾阳有三诀，衲僧难辨别。更m问如何，拄杖惊头a。
麦畦微雨过，日照青湿湿。牧童坐短蓑，牛卧寒鸦立。
归牛晚失犊，牧童学声唤。溪边白鹭鸶，衔鱼上田岸。
党籍英贤尽，长淮南北分。忠奸论方定，金璧购遗文。
死别日益远，年衰梦亦无。忽开旧诗卷，泪洒白髭鬓。
庭前柏树子，一二三四五。窦八布衫穿，禾山解打鼓。
塞北千人帐，江南万斛船。菩萨窝裹坐，总谓是虚传。
使君得佳句，简存如猗好。著之岩石中，千古不可磨。
万牛挽不回，轮槌击不破。者样顽石头，世间无两个。
客路如天远，吟身太瘦生。无家归未得，策蹇傍春行。
万里无寸草，出门便是草。支筇寂寞中，望断无人到。
万法是心光，诸缘惟性晓。本无迷悟人，只要今日了。
腊月三十日，腊月二十九。等是岁华终，无事穷相守。
十万同聚会，个个学无为。此是选佛场，心空及第归。
花禁冷叶红，草敌虚岚翠。清净卢舍那，全身荆棘里。
一块松根石，顽然自古来。更无人觑著，岁岁长莓苔。
花禁冷叶红，划滴虚岚翠。清净卢舍那，全身荆棘里。
九月授衣天，芝峰无可授。破衲拥寒云，对客慵开口。
酒渴思鲸饮，金鸾早退朝。醉身扶不起，压折老驴腰。
通身百杂碎，谁解成褫得。鸡足紧收藏，当来问弥勒。
一块郴州铁，浑仑擘不开。轮车槌击著，雪刃暗飞来。
势罢奴欺主，年衰鬼弄人。南泉招致得，冷泪湿衣巾。
吃粥吃饭过，听风听雨眠。风光俱买尽，不费一文钱。
九十芳春日，游蜂竟采花。花归蜜房尽，残叶落谁家。
危坐禅枝冷，机含毒果深。直饶扪摸著，未必死偷心。
深藏岩谷里，初不要人知。苦是午难掩，春风得意吹。
喜晴弹玉指，林下见幽人。楚楚湘灵样，肌肤不染尘。
一再荒林雪，全身掩薜萝。直饶埋没得，争柰鼻头何。
月下骑寒犊，三生事细论。已遭人点检，休弄鬼精魂。
人无害虎心，虎无作人意。彼此不关防，何妨打觉睡。
击碎轩辕镜，焚烧黄石书。瘦筇春力健，带月访樵渔。
未透赵州关，看牛事转繁。死蛇弄不活，只好踏船翻。
万牛挽不回，轮槌击不破。者样顽石头，世间无两个。
客路如天远，吟身太瘦生。无家归未得，策蹇傍春行。
万里无寸草，出门便是草。支筇寂寞中，望断无人到。
万法是心光，诸缘惟性晓。本无迷悟人，只要今日了。
腊月三十日，腊月二十九。等是岁华终，无事穷相守。
十万同聚会，个个学无为。此是选佛场，心空及第归。
花禁冷叶红，草敌虚岚翠。清净卢舍那，全身荆棘里。
一块松根石，顽然自古来。更无人觑著，岁岁长莓苔。
花禁冷叶红，划滴虚岚翠。清净卢舍那，全身荆棘里。
九月授衣天，芝峰无可授。破衲拥寒云，对客慵开口。
酒渴思鲸饮，金鸾早退朝。醉身扶不起，压折老驴腰。
通身百杂碎，谁解成褫得。鸡足紧收藏，当来问弥勒。
一块郴州铁，浑仑擘不开。轮车槌击著，雪刃暗飞来。
势罢奴欺主，年衰鬼弄人。南泉招致得，冷泪湿衣巾。
吃粥吃饭过，听风听雨眠。风光俱买尽，不费一文钱。
九十芳春日，游蜂竟采花。花归蜜房尽，残叶落谁家。
危坐禅枝冷，机含毒果深。直饶扪摸著，未必死偷心。
深藏岩谷里，初不要人知。苦是午难掩，春风得意吹。
喜晴弹玉指，林下见幽人。楚楚湘灵样，肌肤不染尘。
一再荒林雪，全身掩薜萝。直饶埋没得，争柰鼻头何。
月下骑寒犊，三生事细论。已遭人点检，休弄鬼精魂。
人无害虎心，虎无作人意。彼此不关防，何妨打觉睡。
击碎轩辕镜，焚烧黄石书。瘦筇春力健，带月访樵渔。
未透赵州关，看牛事转繁。死蛇弄不活，只好踏船翻。
使君得佳句，简存如猗那。着之岩石中，千古不可磨。
大家在里许，南山焦尾虎。牙爪利如锋，日轮正当午。
狗子无佛性，劝君不用举。欲透万重关，须是千钧弩。
护生须是杀，杀尽始安居。会得个中意，分明在半途。
无业何太切，白云何太孤。胡须将谓赤，更有赤须胡。
行者失却眼，南泉破却锅。满堂僧不厌，一个俗人多。
展事无回互，投机通一线。洞山无眼筋，入地狱如箭。
猫全食血功，虎备起尸杀。无奈阿舅何，不传上树诀。
开口便见胆，工夫傲东鲁。昔於豆子山，也解打瓦鼓。
铁馅价难穷，谁知屈味浓。法幢光祖域，正董在胸中。
乙己大人丘，丛林为冠雠。利牙如剑戟，生杀有来由。
九十二光阴，分明对众说。远洞散寒云，幽窗度残月。
南番人泛船，塞北人摇舻。波斯入大唐，须弥山作舞。
平常行一步，却不堕平常。尽道脚长短，谁知脚短长。
作佛名何佛，不轻成目轻。谁知眼睛裹，个个是瞳人。
抓头忘疗处，弄物不知名。一个无分晓，千金买不成。
五月端午节，底事不须说。百怪尽潜踪，群魔俱殄灭。
九日重阳节，东篱赏菊花。歌欢公子事，淡薄野僧家。
健时要坐禅，困时要打眠。肚饥须吃饭，陆地要行船。
一二三四五，各各面相睹。甜瓜彻o甜，苦瓠连根苦。
百二十百夏，如今已告圆。就中一句子，切忌错流传。
诸佛不出世，祖师不西来。颟顸一句子，南岳对天台。
旧岁即新岁，新年即旧年。要知新岁岁，元是旧年年。
金木水火土，大虫元是虎。堪笑李将军，蓝田空没羽。
上元正月半，无油不点灯。谁人知此意，有月上危层。
客从远方来，遗我径寸璧。中有四个字，不必重拈出。
年年是好年，日日是好日。好事大家知，今朝正月一。
住亦无可说，去亦无可说。窦八布衫穿，金刚嚼生铁。
今朝七月一，明朝七月二。一日又一日，几个知惭愧。
佛法也不会，世法也不会。一夏九十日，瞎驴随大队。
本色行脚人，须具行脚眼。千个与万个，多是空檐版。
秋江清浅时，白露和烟岛。w筇寂寞中，望断无人到。
一元正月半，灯火连霄汉。千人与万人，聚头相共看。
万木惊霜风，千林著秋色。堪笑寒山子，到处觅不得。
今朝正月一，只是寻常日。就中殊异处，遍界铺银色。
坦坦平如镜，弯弯曲似钩。无人收拾得，r在粪堆头。
从这裹流出，滔滔无尽日。巨浪涌千寻，谁知无一滴。
前月只此月，后月亦此月。何得尘世人，竞赏中秋节。
不入樵夫手，不登郢匠门。呈麽老丘壑，且无刀斧痕。
晴空轰霹雳，官路栽荆棘。没与遭逢著，前凶后不吉。
来时空索索，去也赤条条。更要问端的，天台有石桥。
佛法有些子，言中设网罗。布毛吹起处，依旧不离窠。
巧出焦桐样，淳含太古音。多因和梦听，只作夜虫吟。
一惊涂毒鼓，脱尔丧全躯。谁信髑髅上，重生颔下须。
晴空轰霹雳，官路栽荆棘。没兴遭逢著，前凶后不吉。
大士错解注，志公错注解。臭肉积屠门，堪笑无人买。
雨散云收后，崔嵬数十峰。王维虽敏手，难落笔头踪。
千载岩前树，曾无刀斧痕。羚羊才触著，满地叶纷纷。
一片荆山璞，分明辨者难。几人偷眼觑，只作石头看。
腊月三十日，开口便为敕。更拟问如何，明朝正月一。
深深亲下拜，三代礼全该。此意如不然，玉帛云乎哉。
道在贵芒羁，宁容滞一涯。是山皆有石，随处可镌碑。
收得蚌蛤珠，夸张无价数。我侬不怪他，他是村山主。
独坐大雄峰，宗通说亦通。咄者老漆桶，不落有无中。
一棒一条痕，一掴一掌血。杀人能活人，不传之妙诀。
佛语心为宗，无门无法门。个里全身入，别是一乾坤。
法法不隐藏，今古露堂堂。更进这一步，明明为举扬。
圣因古兰若，湖边绝潇洒。知他几百年，已属斯人也。
日日是好日，时时是好时。只为分明极，翻令所得迟。
此世不移动，彼世不改变。惟一坚密身，一切尘中现。
今朝十月一，开炉是此日。赵州宾主话，圣因为拈出。
去去实不去，来来实不来。去来如梦幻，虚空绝点埃。
本无迷悟人，只要今日了。了了了了了，面南看北斗。
我有一转语，历劫常如此。迥绝无人和，聚头相共举。
天得一以清，地得一以宁。君王得人处，矛头相共举。
十方诸国土，无刹不现身。举头天外看，谁是个中人。
邂语非干舌，能言不是声。刹刹尘尘尔，何处著浑身。
一二三四五，五四三二一。无量妙义门，皆从此经出。
赵州无佛性，丰干太饶舌。南泉一枝草，云门乾屎橛。
光阴何太疾，如白驹过隙。惟有衲僧家，日日是好日。
弥勒真弥勒，分身千百亿。时时示时人，时人俱不识。
此从无枝叶，唯有诸贞实。我法妙难思，五千人退席。
薰风自南来，殿阁生微凉。要知端的意，拄杖为敷扬。
万里无寸草，衲僧何处讨。蘸雪吃冬瓜，谁知滋味好。
碍处非墙壁，通处没虚空。双关俱透彻，别是一家风。
葛公住此山，此山湛如蓝。只今何处去，犹自口喃喃。
一九与二九，相逢不出手。因甚不出手，免见扬家丑。
今朝四月一，结夏又在即。若是到家人，日日是好日。
曹源一滴水，散作人间瑞。茫茫宇宙中，几个知惭愧。
用处天然别，更不落思惟。山河并大地，全露法王机。
自从胡乱后，更不少盐酱。开口便见但，岂在语言上。
真佛屋里坐，开口成话堕。幸自可怜生，教我说甚麽。
日里看山好，好在什么处。要见老云门，不落第二句。
一字入公门，九牛拔不出。咄这野狐精，鼻孔都打失。
来说是非者，便是是非人。诚哉是言也，弄物不知名。
比此为津梁，赤体露堂堂。风光都买尽，当处是家乡。
赵州唤作火，全身入荒草。我今不是渠，渠今正是我。
腊月火烧山，毫发不相瞒。佛手遮不得，人心似等闲。
热月须摇扇，寒来旋著衣。若言空过日，大似不知时。
依稀苕帚柄，仿佛赤斑蛇。棒下无生忍，临机不识爷。
少室无师句，曹溪绝学禅。浑家鬼擘口，五逆不成冤。
若瓠连根苦，同坑无异土。二千年已前，一火破落户。
陪钱弄傀儡，拼命打秋千。浑家无眼见，掩面哭苍天。
家贫连子屈，事急不由人。开口露拴索，郎当累近邻。
动口生荆棘，移身堕野狐。赵州来a富，东壁挂葫芦。
义从亲处断，贫向富边休。腰缠十万贯，骑鹤上扬州。
甘贽设白粥，南泉费盐醋。彼此落便宜，至今断来路。
昨夜发新雷，毒蛇离窟穴。居常口不开，蹋著迸鲜血。
浑身无处著，驿路倒骑驴。览尽潇湘景，和船入画图。
假使百千劫，所作业不忘。因缘会遇时，果报还自受。
喜与水云会，甘与水云同。云屯水聚处，塞破太虚空。
破暑黄梅雨，清神白乳茶。万缘俱不到，物外野僧家。
举手攀南半，移身倚北辰。出头天外看，须是个般人。
日日波波走，夜夜不曾停。走到岁穷夜，依旧定盘星。
若欲正提纲，直须大地荒。欲来冲雪刃。未免露锋芒。
绿暗红稀日，蜂忙蝶困时。本来真面目，一点不曾移。
草深烟景重，林茂夕阳微。不雨花犹落，无风絮自飞。
一击响玲珑，喧轰宇宙通。知音才侧耳，项羽过江东。
北斗挂须弥，杖头挑日月。林泉好商量，夏末秋风切。
昨日夜叉心，今朝菩萨面。菩萨与夜叉，不隔一条绵。
本是山中人，爱说山中话。五月卖松风，人间恐无价。
晓雨生池荷，圆珠漾新绿。入手不成珠，空歌彩莲曲。
携君石上琴，弹我窗前月。月缺又还圆，谁能免离别。
青山叫子规，行人泪如雨。子规不肯归，行人不能去。
欲买采菱船，野水无人识。野水去不回，迢迢暮山碧。
早作西州行，暮作西州宿。杨柳忽风生，年年芳草绿。
兰死根亦香，人死不知处。人死不堪悲，兰香化为雾。
山鸡啼一声，深院日照午。世无同心人，入此薜萝里。
晚步入松阴，敛霁人影绝。唯闻太古音，听之心胆裂。
一入经战场，白马不足数。白马不敢嘶，春风在场圃。
青云千里心，白鹭一点雪。谁将玉笛吹，吹下关山月。
闲观造化余，静极悦自性。胡蝶忽飞来，吾心已无竞。
寂寞淮边柳，春来自舞腰。恨生争战地，不得近官桥。
老去厌芳菲，思归未得归。夕阳溪上树，花作去年飞。
看尽门前柳，愁多白发新。灞桥风雨夜，离别是何人。
何处芳草多，相呼向深坞。竹外立寒枝，山南又春雨。
寂寞云深地，山空叶落时。自怜为隐僻，莫恨月来迟。
世事皆浮云，人间几朝暮。不知溪上山，犹有桃源路。
千峰云未还，数树芭蕉绿。风雨暗黄昏，何人共幽独。
湘魂何自怨，千古尚名存。不种庭边竹，那知有泪痕。
风吹芦苇鸣，残雪满桥板。不见棹回人，愁立沙汀晚。
万里色苍然，春烟夕照边。旧过南岳寺，曾向雨中看。
性与儿童异，飘蓬二十年。照来池上影，恰似未生前。
草堂云去后，人境两茫茫。忽见青松老，翻疑昨夜霜。
落叶秋满庭，夜深月临沼。独坐弹素琴，知音有鱼鸟。
始从鹿野苑，终至跋提河。用尽自己心，笑破他人口。
文殊据虎头，山僧取虎尾。中间诸菩萨，随列生欢喜。
雪子落纷纷，乌盆变白盆。忽然日头出，依旧是乌盆。
心自本来心，本心非有法。有法有本心，非心非本法。
弥勒真弥勒，分身千百亿。时时示时人，时人俱不识。
大道无方所，从容寰海间。几思归隐处，安乐在庐山。
天上无双日，阎浮一至尊。万年松不老，圣寿等乾坤。
大海波涛涌，千江水逆流。龙王宫殿裹，不见一人游。
背众吃油糍，对人夸好手。潦倒不识羞，抵死扬家丑。
苦瓠连根苦，甜瓜彻蒂甜。两般滋味恶，中后入黄泉。
野店小桥外，黄昏欲雪时。一声谁侧耳，千古唤愚痴。
五祖个老翁，从来多指注。不是不知归，忘却来时路。
岂弟张夫子，遗我径寸璧。中有数个字，字字无人识。
塞北平沙阔，黄河衮底流。征帆才及岸，蛮狄一时收。
偃盖覆岩石，岁寒傲霜雪。深根蟠茯苓，千古饱风月。
天机藏不得，花笑鸟啼时。不等重拈出，当人合自知。
西来十万里，北渡一茎芦。刚道来传法，还曾传得无。
是法住法位，世间相常住。佛殿对三门，灯笼挂露柱。
杨岐三脚驴，虎丘睡虎子。毛色既一同，蹄爪亦相似。
白云岩上月，太平松下影。深夜秋风生，都成一片境。
桥上山万重，桥下水千里。惟有白鹭鸶，见我常来此。
山中何所有，岭上多白云。o可自怡悦，不堪持赠君。
堂与碧山对，白云长作邻。日暮白云合，谁见白云心。
堕脱知何处，凭君子细看。潮来无别浦，木落见他山。
不作青黄见，其如稻穗何。鹅王能择乳，鹞子过新罗。
因我得礼你，事从叮嘱起。谁知白苹风，不在秋江里。
读书人报来，岂在之乎者。孔子与周公，皆不及门也。
天地广无边，何云藏北斗。跛脚老云门，未明三八九。
荡桨入平湖，湖波渺无极。红白芙蓉花，何如妾颜色。
荷叶似侬鬓，荷花似侬妆。夫婿常别离，羞见双鸳鸯。
采莲莫伤根，伤根不成藕。因思藕不成，悔作征人妇。
采莲惟采花，不敢采莲子。其中有苦意，与妾心相似。
坐石夜观心，心明亡众覆。一沼水涵秋，千山月如昼。
烟生浦欲无，日莫潮初落。客帆何处来，又近垂杨泊。
垂杨枭东负，桐花醉鸣鸠。地僻无行人，方塘水交流。
经旬坐春雨，畏湿不下席。晓年篱角萱，怒长忽过尺。
客里又深秋，凄凉怕举头。西风吹败叶，叶叶是归愁。
客枕难成梦，秋宵转觉长。莎鸡鸣不住，阶下月如霜。
客中春又半，旧隐欲归难。唯恐伤怀抱，花开不欲看。
猗猗谷中兰，青青饱香露。为语樵牧儿，莫采出山去。
故居抛水石，客路厌风霜。衰鬓从教短，余生不愿长。
逆旅新寒入，荒林败叶飞。乡心空自动，衰病不能归。
道人不出山，偃卧一茅屋。独有南山云，时到檐前宿。
梅花如隐人，不与群芳竞。别坞春风多，寒流照清影。
渊明爱佳色，灵均餐落英。墨衣林下去，标致更凄清。
二妃泣苍梧，泪多衣袂黑。犹似不忘君，垂头情脉脉。
丹粉转成缁，风姿尚潇洒。对此可忘忧，依依北堂下。
容易三年另，缠绵万里情。梦中频见面，终是不分明。
逆旅夜冥冥，寒灯结烬青。一声霜雁过，倦客梦初醒。
斗种播良田，可收三十石。天予人夺之，耕夫每无食。
陵谷今迁变，衣冠半不存。闾阎小儿女，尽解北人言。
玉瀣乘旒晚，天浆满珞秋。孟佗消不得，压取换凉州。
弱蔓引修藤，垂旒泫水晶。忆曾江路见，风露熟秋棚。
霜露变群物，游子难为情。吾亲隔重泉，奈此风叶声。
野岸多柔桑，春风长新绿。叶叶是罗纨，不同凡草木。
自为山中人，不厌山中居。云西最高峰，秀出如芙蕖。
澹然自忘忧，独立薰风里。红药非其伦，缁衣古君子。
旧隐青山下，归程白露前。他时此相忆，懊恼浙江船。
蒲长何已折，秋水碧相涵。日照沙洲暖，鸳鸯睡正酣。
浅水与平沙，烟光尽相接。鸟立折茄茎，蟹上枯荷叶。
翠羽立蒹葭，巨蟹行沮洳。狂僧淡墨间，无限沧洲趣。
窗前有修竹，道人心自足。清风入诗肠，何用五鼎肉。
暝色生前浦，日沉西岭树。隐约有孤僧，远入深云去。
残阳下西岑，暝色起平坂。林下一僧归，钟声烟际远。
烟生浦欲无，日暮潮初落。客帆何处来，又近垂杨泊。
幽居面西岭，窗几有真趣。睡觉无人声，残阳在高树。
寒鸡误客行，踯躅犯霜露。冰冻不生潮，娥江夜难渡。
连宵雨如泻，老耳聩不闻。晓涧已流衍，山川犹出云。
同人久别离，消息不曾知。心似长堤柳，千丝又万丝。
斜枕绿蓑衣，醉眠呼不醒。午夜天无云，月满孤篷顶。
酷哉虾蟆精，食月食之既。天地皆幽昏，使我增永忾。
身不离珠庭，新笺道德经。时来琪树下，f看鹤梳翎。
种菊东篱下，悠然寄隐情。不辞频抱翁，他日要餐英。
菊莳陶篱本，兰滋楚畹芳。荷锄春雨后，怀古意何长。
秋雨滴寒竹，主人魂梦清。客来听未惯，认作打篷声。
八月九月天，白露寒露节。门外在处山，秋风落黄叶。
夜雨敛重云，晓鸿鸣寥沈。可怜祖师意，头头都漏泄。
有物先天地，无形本寂寥。能为万象主，不逐四时凋。
云开千嶂出，木落一枝分。相见又无事，不来还忆君。
因我得礼你，穷源亲到底。礼拜了烧香，自倒还自起。
诸佛不说说，祖师不闻闻。留下一转语，千古镇乾坤。
今佛放光明，助发实相义。然有诸比丘，是中难比况。
秋江清浅时，白鹭和烟岛。良哉观世音，全身入荒草。
佛法无人说，虽慧不能了。去却上头关，面南看经斗。
心同虚空界，示等虚空法。证得虚空时，无是无非法。
吞却与吐却，算来无处著。要见滑稽人，便是黄幡绰。
释迦不说说，迦叶不闻池。天河风浪静，星斗位区分。
智悟悟自心，不在一切处。回首时观瞻，便是佛国士。
有问冬来事，京师出大黄。贪他一粒粟，失却半年粮。
斫却月中佳，清光转更多。狐狸俱屏迹，狮子奋金毛。
狗子无佛性，杀人便偿命。楚痛百千般，因邪却打正。
大海波涛阔，千峰气象雄。古今无间断，南北路头通。
屋里贩扬州，水深山更幽。终年无客到，明月自相投。
昔人持此咒，岩坐岁寒深。梵言不复闻，雅名流至今。
寒井深无极，人谓藏虬龙。尝闻救炎旱，丝雨洒长空。
巨石平如掌，天然状鼙鼓。击之还有声，分明含太古。
双峰起云际，仿佛五侯门。烟霞锁不开，曾无车马奔。
峭石状危屏，截断诸峰青。白云触不飞，仙掌空遗名。
飞泉成五级，一级一龙湫。削出万仞秀，讵让蓬莱丘。
造化凿绅维，千岩斗空碧。有时云雨开，残阳落幽石。
扪萝梯峭石，直上青云端。咫尺星斗光，冷射人心寒。
昨日罗刹心，今朝菩萨面。罗刹与菩萨，不隔一条线。
轩昂师子首，牛足马身材。三道如能入，玄门叠叠开。
大地雪漫漫，春风依旧寒。说禅说道易，成佛成祖难。
晨鸡报晓灵，粥后便天明。灯笼犹瞌睡，露柱却惺惺。
天晴盖却屋，乘乾刈却禾。早输王税了，鼓腹唱巴歌。
般若大神珠，分形万亿躯。尘尘彰妙体，刹刹尽毗庐。
一念周沙界，日用万般通。湛然常寂灭，常展自家风。
狗子佛性无，老蚌吐明珠。西川鸣杜宇，江南啼鹧鸪。
矮窗岑寂中，一字一点血。血尽笔秃时，止止不须说。
执爨灰满头，扫地尘扑面。岩下细思量，一场不著便。
竺土大仙心，东西密相付。谨白参玄人，光阴莫虚度。
六月火边坐，有眼无耳朵。铁蛇钻不入，铁牛冲不破。
厨库对僧堂，三门朝佛殿。南来与北来，一见一切见。
晓坡北山云，暮宿北山雨。来为北山人，须办北山主。
百丈下堂句，云门顾鉴咦。进前叉手立，端的许谁知。
心同虚空界，示等虚空法。证得虚空时，无是无非法。
愿海散香风，花披菡萏红。锦鳞方上钓，金锁已腾空。
邈得先师真，鼻孔不相似。大悲院里归，驴鸣较些子。
不坏身正是，正是不坏身。适来曲多少，扭得鼻头辛。
最好韶山境，烟笼翠色轻。欲描描未就，猿鸟一声声。
奇特老尊宿，大无惭愧人。盘陀石上藕，喜见一番新。
褰裳登九重，走笔书十三。两头俱不住，临去又图南。
骑驴过溪桥，一踏桥梁折。桥边万朵山，拊掌笑不歇。
肩耸湖山瘦，眼明湖水秋。往来谁是伴，白鹭与黄牛。
新冬新宝寿，言是旧时言。若会西来意，波斯上舶船。
万德不自有，十身何处藏。薰风生殿阁，化日正舒长。
暮色溪山远，烟林一两家。孤舟何不在，雁欲下平沙。
烟动芦根出，天高雁点微。溪林茅屋晚，遥认钓船归。
仲秋八月旦，庭户入新凉。不露风骨句，愁人知夜长。
来亦无所从，去亦无所至。来去既一如，春风满天地。
天下第二道，圣贤无两心。世尊不说说，迦叶不闻闻。
欲识永明旨，门前一湖水。日照光明生，风来波浪起。
独步出衡茅，寒云著地交。烧平多败穴，叶落见危巢。
胡也吃毛虫，乌狗上佛殿。大地雪漫漫，澄不净如练。
为人须为彻，杀人不见血。德山与岩头，万里一条铁。
今年七十七，出行须择日。昨夜问龟哥，报道明朝吉。
红日照扶桑，寒雪对华岳。三更过铁围，拶折骊龙角。
闲步游南陌，惟便野兴多。傍花看蝶舞，近柳听莺歌。
有无俱不到，生灭岂相干。得者随机应，未达莫颟顸。
法法如无我，坐却圣凡个。德山拄杖亲，要打刘铁磨。
心心忍最玄，无中绝二边。南山烧起火，北山得翠烟。
不应贪福德，强接无生客。闻声恰似聋，见声非外色。
随处示威权，栗棘金刚圈。世人吞得者，万古入灯传。
缘岸严陵钓，半夜守天晓。及至日头红，未免随他照。
平湖范蠡舡，空恨万波前。不观天上月，徒捞水间天。
古今人易老，无异霜凋草。本根依旧青，不解寻元讨。
片月下伊川，岂是别人源。若还识得水，性海量无边。
功德无边量，不及如回向。回向理不如，妄想颠倒诳。
持经力荷担，忘机越圣几。深心奉尘刹，古佛共同参。
施身空造作，欲求无上觉。勤苦历僧祗，对面还失却。
小法勿贪焚，无二亦无三。唯此一事实，何用广言谈。
室内交珍宝，方悔初颠倒。白日上云霄，帝里风光好。
门前废草庵，平常不离方。失却庵中主，犹是雅郎当。
信心才不逆，心外非他觅。一体更无余，无余也不识。
当处即瞿昙，骨董两头提。头长三尺二，身著七斤衫。
欲说宗乘正，不落凡兼圣。有无俱不到，截断邪师柄。
宗乘正若何，未了说谣讹。要知三十棒，赵州勘老婆。
四生空鸟迹，六道无见觅。十二假因缘，了幻元无识。
三界蜃楼歌，龙女念摩诃。骊珠将献佛，无垢越娑婆。
诸法元非相，示法明心量。於一微尘中，森罗及万象。
无余任灭磨，应不唱巴歌。真如法界内，无自也无他。
富嫌千口少，烦恼何时了。地狱与天堂，历历无人晓。
贫恨一心多，此心却老婆。打破关南鼓，和起德山歌。
舍卫多精舍，常光非昼夜。波斯拥出世，摩敢不知价。
祗园境最幽，太子施功周。本心无住著，显法有来由。
圣凡同遣日，尽讲波罗蜜。□唯解空知，更不劳心力。
法会起因出，平地起波流。含灵同佛性，忙忙不肯休。
食乞王城罢，说个无生话。是法皆平□，本自无高下。
斋余衣钵收，心外更无求。法王灌顶子，离相性优游。
欲穷千里目，野干浑狐族。大家归去来，莫道盆光覆。
更上一层楼，清风似饵钩。钎鳞吞不得，莫怪钓竿头。
法界是檀那，人天福德魔。力尽箭还坠，依前入爱河。
福德元无实，本光常湛寂。圆明法界内，杳廓无穷极。
方云福德多，多数尚谣讹。法身超数量，菩提萨婆诃。
大千堆七窦，不及黄头老。刹刹等微尘，当□日杲杲。
樵唱牵渔唱，川陆无间障。两个且无声，佛在舌头上。
田歌答郢歌，露柱中心和。田郢本自无，露柱是什么。
不辞山路远，要见唐朝面。对面也不识，谁知者方便。
蹈雪也须过，不是听巴歌。□见本来人，雪曲应难和。
法界全身量，在一毫头上。西天牛吃禾，东土马腹胀。
如来一念周，无尽意风流。丰干骑老虎，沩山跨水牛。
欲观调御体，穷源须到底。不堕有无空，何处不是你。
莫作转轮俦，用识不劳修。眼前鉴觉破，华亭覆钓舟。
色见终难见，就裹明须现。回头彻见时，不离娘生面。
声求不可求，见迹不寻牛。迹在牛还在，不求何自休。
临崖看浒眼，浒即是你眼。眼裹有真心，真心非浒眼。
特地一场愁，角声吹画楼。不困勉道者，洎合一生休。
无说名真说，唯有□迦叶。无闻而闻闻，四七当头别。
真闻信不猜，无去亦无来。声闻无见解，人天几万回。
若言佛有说，执指为真月。月指两俱迷，昧修多罗□。
即自谤如来，何因得辨才。和风三二月，花发为谁开。
贝叶非文字，决择世间事。义理妙难通，假立多门路。
世界须弥主，法身遍寰宇。拄地复撑天，切忌知人举。
三千等大千，佛化进程言。恒河沙众义，会底岂劳诠。
皆为七宝聚，布施心所住。人天小果因，争得入佛位。
广施布无边，终不了心源。於性无利益，福尽果还偏。
未抵如来智，通明成大慧。用处不换机，隐显头头是。
无为福胜田，顿觉如来禅。阿鼻刹那灭，八万及四千。
海门风静夜，满月辽天挂。除非知不知，实相凭谁话。
天际月轮圆，澄澄湛觉源。无风休觅浪，说甚老婆禅。
调御无他念，万行俱无欠。只是老婆心，三乘分顿渐。
凡夫有我侬，贪嗔百种凶。佛说多方便，令归此法中。
群情非外物，万莫生轻忽。皆是自家心，外心无余佛。
不宰是真功，色不异於空。起时唯法起，眼瞎耳兼聋。
饭涌维摩钵，闻香即解脱。后来香积人，到被他轮拨。
杯涵落广弓，疑蛇病腹中。一切著眼坏，谁肯学真空。
世间多少事，千门并万户。乞晴便得晴，祈雨便应副。
总在不言中，一默绝狐踪。若不是文殊，维摩枉费工。
建业萧梁子，历劫宗心祖。志公一会人，显道腾今古。
能执般若锋，发信力难穷。岂羡金轮位，只乐佛心通。
劈开三十二，金点琉璃器。灿烂烁光辉，谁解分明契。
削去百千重，字字括归宗。达佛真知见，不离此心中。
义写非台镜，廓照圆融净。当头底是谁，不识方称定。
心传静夜钟，意在九霄中。伫听钟声响，为人万劫穷。
青山藏不得，走杀参禅客。拶破洛浦珠，面前光@赫。
明月却相容，独坐大雄峰。三身与四智，妙在一尘中。
是法无高下，纯一非昼夜。无故亦无新，非真亦非假。
菩提元等平，摩尼一颗明。非色非非色，了自本无名。
我人消息尽，忘躯失却命。参方不遇人，却乃成心病。
善道自然和，万里体中行。慈悲兼惠施，念念我无能。
暖律潜消冻，万国春风动。柳上一声莺，唤醒轮回梦。
春池夜长萍，浮生岂暂停。解说千古事，到老也无成。
但知行好事，好事不如无。金刚元是铁，秋至雁衔芦。
莫要问前程，何方不现成。动用语默处，不欠一微针。
菩提真无人，圆知见可可。若言更不会，丙丁来求火。
当生如是心，绝待本灵明。迦叶门庭广，直是不容针。
众生非灭度，说灭度成误。真如法界中，你我何门户。
承佛记堪任，情忘境自沉。解吹无孔笛，弹得没弦琴。
沩山牛加字，鼻孔皆相似。牧人执杖看，免惹闲公事。
双林髻插簪，实志共同参。梁王宣命处，一拍令通三。
经行谁得见，假相天真现。不得志公时，也是深秋扇。
半夜老猿吟，惊起木观音。拶著虚空背，相打到天明。
色相因缘离，须明真智慧。古镜复重磨，照天更照地。
头头见佛身，元是本来人。棒打不回头，照灵非故新。
如来言具足，切莫外驰逐。当体即无余，曹溪留一宿。
非相即能仁，莫错认金轮。行圆三十二，慈悲普济人。
荣辱空中响，迷真逐妄想。观其所由来，尽属虚捞攘。
山河镜上尘，猕猴背苦辛。参玄识得镜，了了见方亲。
烟村三月雨，物物皆相许。只欠自承当，显露堂堂底。
别是一家春，岂俱日月轮。诸法不相到，闲身混白云。
慧命闻深义，五体如山礼。学海一时乾，心空方及第。
忻悲泪湿巾，忆昔枉精神。今朝闻道矣，夕死也甘心。
金佛曾忍辰，乐处岩庵宿。忽睹歌利王，将直拗作曲。
支解不生嗔，语默自忻忻。深知无相貌，木石表虚形。
道大言无妄，佛诚说非诳。如是接群生，生灭心说谤。
心空行亦纯，转不退机轮。乡关无异路，花发洞中春。
千峰消积雪，岩溜声清切。回首睹梅开，疑是梅花裂。
万木自回春，向道无故新。劝君休取相，拈起转光鳞。
妙行无拘执，三界非出入。相对且无言，巍巍独足立。
诸尘勿易难，那个别归关。可怜迷妄者，横锡步云山。
虚空无限量，普光明殿量。百千三昧门，在一毛头上。
福德绝遮栏，生死不相关。不住心布施，越彼炼凡丹。
月浸岩松冷，唯此身心肯。众生即佛性，佛与众生等。
霜凌溪竹寒，云外叠峰峦。谁人知此意，独坐且深观。
只闻风击响，圆通销妄想。旋汝倒闻机，直下分斤两。
知是几年竿，细察早颟顸。一声无孔笛，寥寥天地宽。
持诵心无辍，不事闲言说。夜夜礼观音，水裹捞明月。
信知先世业，沦苦於尘劫。今日受持经，我相渐休歇。
恶道自销溶，因明智慧通。久客还元舍，不离旧家风。
冰泮春池日，野岸花狼藉。伤嗟今古人，几个知恩力。
花残晚壑风，烟寺一声钟。若能从此人，直下悟心宗。
君看莲出水，万物安堪比。居尘不染尘，欲界行禅理。
根在淤泥中，花开丽日红。洁精无玷污，明月却相融。
善现重伸请，妙悟心清醒。实扣此经名，岂欲谈虚境。
当何奉此经，直千金□□。诸佛从此出，十地尚魂惊。
金刚真般若，默契非谈写。教外别传人，世间希得者。
名字假宗乘，宗乘岂立名。得兔忘蹄去，通方万里平。
既剖尘中卷，三千及大千。□□□□□，鼓众看喧天。
休擎日下灯，髑髅照路行。一日皮相离，零落撒荒坑。
欲知亲切处，必定无本据。忽然言不会，勘破面壁觑。
庾岭问南能，踏碓到三更。谁知憨俗汉，绍祖列传灯。
方明实见身，见身非是身。法身无所得，非相本来人。
如来非所说，要解无说说。将无闻为闻，方达西来诀。
凡有即虚名，恰似晓天云。日高风一扫，万里廓然明。
赤水珠难隐，无限人捞捃。罔象性无求，得了何凭准。
华胥梦易惺，尽属髑髅精。却将梦说梦，何日得超升。
谁知席帽下，今日犹疑怕。独有裴相知，鼻孔辽天跨。
元是昔愁人，昔愁元本真。迷已为物者，沦却受辛勤。
善吉言初有，乐欲闻初首。不堕往来机，中间无所有。
慈尊护念因，旷大劫相亲。众生皆我子，岂独出家人。
菩提无相貌，凡夫多变豹。不落堕野狐，不昧犹成罩。
降伏在何人，能言不能声。解语非关舌，廓然风月清。
如是真如是，无□不心地。触目应菩提，名标法身义。
谛听须谛听，要□灵山令。迦叶以心闻，达士宗禅定。
一堂风冷澹，翠竹笼轩槛。夜静松声清，蟾光凝湛湛。
千古意分明，万国贺升平。昨夜泥牛吼，今早木鸡鸣。
钦闻如是经，遍吉示知音。天上及地下，尽属法王心。
同心咸信受，万行俱圆就。一道灌众生，誓愿弘慈救。
绿绮霜前奏，妙音无不透。凡夫入耳通，禅家为有漏。
焦琴月下听，露柱却知音。世人应不会，侧耳立松阴。
曲终人不见，惟日面月面。尽是龟毛布，漫却琉璃殿。
江上数峰青，露出卷心经。明明没个字，向道祗如今。
无所从来去，法身非住处。弃满十方空，言说非本据。
方称调御师，大愿力弘慈。含灵皆一体，灭度行无私。
欲明三界主，莫信邪师语。说有有无时，道在未相许。
莫认四威仪，行住坐卧知。念念皆相应，珍重任时宜。
伯雪徒击目，失钱遭罪辱。安心毕竟空，一念无延促。
陶潜谩皱眉，犹道得归迟。争似庞居士，心空及第归。
一株庭际柏，青青无变色。不逐四时凋，权指南标格。
千古任风吹，明月最相宜。寒鸿云外叫，此意有谁知。
菩提无定法，一体常周匝。个裹了无言，圆成无缝塔。
如来有说耶，声闻未辨邪。返成非谤罪，却业云遮□。
圣贤皆一道，十方常浩浩。当体即如来，何须苦修造。
优劣见千差，迷绳谓是蛇。一轮明皎洁，光分几万家。
朝菌荣非速，一念无延促。超过数量心，智宝非荆玉。
溟鲲运不赊，大地一微沙。更有九万里，依旧入芦花。
南泉中水草，古锥更老倒。放却鼻头绳，四天无处讨。
随处纳些些，骑牛已到家。堂前无影木，雪夜忽开花。
趣向菩提道，可道非常道。无名天地先，十方源浩浩。
当无断灭心，休将闻见寻。一念无思体，圆通妙智音。
法身元具足，东君无私曲。有木便开花，有笋便抽竹。
境上绝追寻，见境便生心。踢倒净瓶了，沩山创佛林。
毛吞巨海深，一顿饱忻忻。曹溪一滴水，犹尚带辛勤。
何日不观音，六窗一晃明。十方俱击鼓，一处一时鸣。
佛得菩提法，然灯默不答。无法可得耶，妙理还周匝。
为无所得耶，穷理绝纤瑕。不可得中得，无碍亦无遮。
信知如是是，如是是非是。真如无是非，咄哉休瞌睡。
如是□些些，翠竹与黄花。打鼓弄琵琶，还我一会家。
迦叶金栏外，多少人不会。应以色求我，不妨沦劫背。
相如玉片瑕，翳眼有空花。投机不施笏，定动岂能差。
只知闻信马，髑髅遍天下。是他无不知，忙忙浑昼夜。
不觉误随车，迷已为他家。指南却作北，妄意绕天涯。
四句难谈说，修多罗指月。□若复见时，珍重了真歇。
持经不自夸，白玉本无瑕。若还更道会，碓觜却生花。
施心超刹宝，晴空日杲杲。幽独迥无私，至今漫百草。
万物阵刍狗，灵鉴无能守。我尚不可得，非我何可有。
诸缘眼病花，长安几万家。露地白牛稳，休夸鹿牛车。
因游樵子径，底事因缘定。不唱葛藤歌，打个直截令。
误入葛洪家，说尽天涯话。尔我无自性，常光遍天下。
世界元无实，空劫那安石。空由迷妄生，大智安无识。
因缘本自虚，六道浑如醉。一翳满空花，便落思量句。
有为皆纪梦，无为常不动。可惜这圆光，把与髑髅弄。
贪著是凡夫，不革是老卢。老卢今古在，迷背自涂糊。
刹刹波摇影，那个明心镜。大海一浮沤，沤破方消醒。
尘尘井觑驴，莫怪目区区。妄迷争瓦砾，不识夜明珠。
若能与麽解，无买亦无卖。问著不做声，咄他云作怪。
方得契如如，倒骑三脚驴。踏翻毗卢顶，露出一文殊。
国土河沙数，广论无遮护。穷闲一个人，无棍又没裤。
众生种性深，安可类圆心。妄迷尘数业，三界自漂沉。
直须全五眼，私业无家产。天地也不知，莫怪渠侬懒。
不可得三心，圆光得一寻。成就一切义，无古亦无今。
室内千灯晃，佛有何形状。如净琉璃中，内现真金相。
潭容万像沉，识水悟心深。堂裳空界月，痴猿彻夜寻。
落花随流水，刘阮曾拈起。吃了入桃源，未是真如理。
明月尚孤吟，松风似海音。海枯终见底，人死不知心。
不与诸尘入，雨洒何曾湿。八风吹不动，卓然独存立。
方能预圣流，常在更何求。迥然超彼岸，莫峦涯头舟。
一来兼不返，我道也担板。超凡越圣时，脑后方开眼。
三昧共优游，何处不风流。见色心无二，无二也休留。
离欲心无苦，药病皆拈却。眼耳有观音，岂用安手脚。
兰那行自周，空手把锄头。人从桥上过，桥流水不流。
牧童真可乐，摘草吹画角。撒手抚牛身，鼻孔难措索。
归去倒骑牛，乾坤得自由。知道江山阔，圆成六不收。
宝施三千界，住相终成坏。离相达无余，此是空知解。
难齐四句功，五蕴未曾空。半夜作天晓，不识日头红。
遍观诸佛法，不与群情杂。声色外威仪，透过魔军甲。
皆出此经中，无法不通同。夜来得一梦，今日又相逢。
柳眼窥波绿，岂是人彰目。思量也大奇，响应如虚空。
桃腮笑日红，蝴蝶趁游蜂。好个归期意，争似竺文公。
不能延数日，尽属天功力。时节自推迁，此性无拘执。
开亦是春风，未免一场空。明明分五叶，结果自然同。
戒福修持众，罕得无心用。众生肉为菜，讲论喧天\。
於中正信希，悟了始方知。见闻如幻翳，拈来总是机。
善根经远劫，一念还迦叶。微笑领玄宗，了本无交涉。
取相便成非，穷子不曾归。宁自抛家业，甘受野狐欺。
绣谷花争发，黄鸟声清滑。伤嗟今古人，错七更错八。
梭林鸟共飞，一道转光辉。痴人随物转，悟者发真机。
青山无限好，自是人颠倒。四时勿变迁，不著从人讨。
犹道人如归，归道不如如。道本无象法，无念契无为。
真见实不见，当台镜中面。元是本来人，不著求方便。
真如实不如，万法了无依。钟中无鼓响，不堕往来机。
如来重举问，不得等闲论。众生习气深，免堕三乘分。
虑恐后来迷，黄叶止孩啼。依前不是息，闲且伸眉□。
法应如是解，其余休捏怪。六臂任三头，一心无变坏。
有解却成非，犹未尽离微。一体含法界，无知无不知。
洪钟浑铁铸，悬楼插云势。摇杵一击时，此声振天地。
昔日然灯所，见闻非我语。方成授记因，达道超今古。
曾无一法侵，心外更无心。月冷空当午，松寒露满襟。
清净自生心，心生三界沈。若心生住相，依旧入稠林。
无住真难见，见见非是见。见不能及时，头头随物现。
非身大莫寻，日落隔天阴。露柱侵云汉，井是丈三深。
山云昨夜雨，檐头滴滴举。寒山拾得知，双双为伴侣。
溪山晓来深，片光万物新。相识满天下，知心能几人。
正教堪尊重，一法共不共。十八不共时，灭却南柯梦。
人天幸指迷，初机但受持。庵园无滴漏，天晓始方知。
修罗皆供养，天人咸戴仰。不离此经中，念念来还往。
塔庙比摩尼，觉了不修持。身中真舍利，只恐自狐疑。
随说功尤博，何况精心觉。□□无学人，即是大圆觉。
能持行不低，天龙守护伊。中涂生告别，拔苦与耕犁。
龙宫盈海藏，金口亲宣唱。字字不违贤，个中绝名相。
但是此筌蹄，少室老狐痴。九年面壁守，梁王不透机。
空色无边际，离垢摩尼圆。能依实相用，助发有龙天。
化身千百亿，不得个相识。伤嗟今古人，谁是知恩力。
个中须得意，□□又生疑。本不假修造，识破现圆如。
大秤秤不起，小斗量不尽。无量劫即今，无不是心印。
应化即非真，高山水底行。有情皆是妄，无妄胜南能。
有为皆梦形，颠倒执三生。善财不费力，百城一念登。
如如皆合道，休向外边讨。大地作纤尘，万里无茎草。
七宝岂齐经，福多不离心。心心心是佛，何处更堪寻。
说时不取相，相说却成诳。不诳不谤时，如如真金像。
无相中为人，天鼓发音声。汝等诸天人，昔为地狱身。
易开终始口，会理休分剖。照镜失却头，引惹波波走。
难保岁寒心，至道只如今。知命愁难入，无私祸不侵。
达磨非为后，瞿昙未是先。当来无量劫，懒翁得自然。
迷悟本同光，信时无隐藏。幻空如梦体，三昧觉华王。
师子体无二，拈花应笑时。然灯从此焰，不断至今辉。
谁易阿谁难，多闻不透关。忽解空无我，内海更藏山。
优波耶鞠多，三昧力降魔。法传香种子，意气尚周罗。
提多迦初生，光超日月灯。山顶泉迸涌，此路少人行。
大士弥遮迦，忆昔阿私陀。邪正通一道，无法不调和。
胁本号难生，泥牛入海耕。随机千万转，无上亦无行。
咄哉瞿昙氏，唯富那夜奢。不拘有无种，遍地法莲华。
迦毗摩罗师，外道成正真。了斯第一义，非故亦非新。
龙树非形相，独现圆月体。说法如虚空，非舌谈真理。
庄严圣王子，僧回号难提。弃国避世荣，便入三摩底。
降生月氏国，名鸠摩罗多。宿乘尊者记，不二阿弥陀。
婆修盘头尊，曾礼大光明。以杖画佛面，悔达复天真。
国名常自在，王子摩拿罗。化鹤成菩萨，动止涌禅河。
真师子法身，究竟无头尾。赠当盲眼人，华空疑不是。
德胜王太子，号不如密多。指山还梵志，魔群不奈何。
般若多罗法，非广亦非狭。翠竹与黄华，长松并短柏。
精通无说说，本地亦无生。无生花满地，本传无尽灯。
松鸣山欲浮，昨夜春风过。晓户启晴光，早莺啼一个。
朝吟还自酬，暮吟还自酢。年光整整来，山房人亦乐。
推真真无物，穷妄妄无形。返观真与妄，真妄亦虚名。
欲识曹溪旨，云飞前面山。分明真实个，不用别追攀。
动静声色外，时人不肯对。世间出世间，毕竟使谁会。
明明道不说，此理凭谁识。春风一阵来，满径花狼藉。
因我得礼你，莫放屁撒屎。带累天下人，错认自家底。
真说无所示，真听无所闻。海潮山外过，妙响入深云。
风篁荫修岭，挺节含虚心。悠悠往还客，孰不聆清音。
谢讲竺峰寺，归隐新此桥。院幽结林表，身老寄烟霄。
心寂寂自绝，此意为君说。寒云嵌空亭，独有月照雪。
物外老余生，泉发幽岩里。自可给瓶盂，不羡沧溟水。
虚亭乱石间，中有潜虬府。澄湛源莫穷，旱岁为灵雨。
忆昔毗耶老，杜口有谁听。还闻寂寞里，其辩过雷霆。
独尔群山里，人称狮子峰。无心自哮吼，显晦烟云中。
高峰御皎月，深壑泻飞湍。谁来白云里，与汝凭栏看。
十方同聚会，个个学无为。此是选佛场，心空及第归。
千岭万山雪，五湖四海冰。清光成一片，物物尽皆明。
阴向鼻端灭，阳从眼里生。会得个中意，更参三十年。
欲明种子因，熟读上大人。若到可知礼，盲龟跛鳖亲。
杀人犹可恕，再犯岂能容。贬向无生国，千圣不知踪。
不到岁时久，生来人事疏。扫云僧亦去，谁伴主翁居。
万籁夜俱寂，蒲团清可禅。林疏窗过月，岩远竹通泉。
城里锹犹热，山中寒已浓。紫檀时小炷，危坐听晨钟。
寓此曾三夏，重来隔五年。溪山亦良是，怀想转凄然。
去腊应差暖，今春定有寒。涧梅花半树，侵晓又凋残。
教你不肯你，为君通一线。若是明眼人，觅甚腊月扇。
春无三日晴，夏无十日雨。蛇咬虾蟆声，更有众生苦。
今朝五月五，击动禾山鼓。郁垒与神荼，欢呼齐起舞。
虾蟆翻出阔，曲鳝草之长。门前飞八百，屋后走千张。
叮咛损君德，无言真有功。任从沧海变，终不为君通。
嗟见世间人，永劫堕迷津。不省这个意，修行徒苦辛。
秋江清浅时，白鹭和烟岛。良哉观世音，全身入荒草。
狗子无佛性，泥捏活大圣。不是泗州人，说著也不信。
春风有时恶，春风有时好。人竞逐春风，却被春风恼。
云居不会禅，洗足上床眠。不觉枕子落，打破常住砖。
夜半金乌出，寥寥照寰宇。两眼对青山，通身泪如雨。
久渴逢甘雨，他乡见故知。洞房花灯夜，金榜状元归。
蟋蟀啼坏墙，暇蟆叫春水。时节使之然，处处聒入耳。
天地热如炉，万物同一煮。衲僧煮不杀，出来拍手舞。
互复二千年，彼此心不平。世尊世尊，今日谁底时节。
秋光清浅时，白鹭和烟岛。良哉观世音，全身入荒草。
宝剑未出匣，神光射斗牛。千兵虽易得，一将实难求。
午未未未申，申卯卯辰辰。巳巳巳午午，朔望一般轮。
心地含诸种，普雨悉皆萌。既悟花情已，菩提果自成。
妄息寂自生，寂生知则现。知生寂自灭，了了唯真见。
牢笼不肯住，呼唤不回头。古圣不安排，至今无处所。
交互明中暗，巧齐转觉难。力穷忘进退，金没网鞔鞔。
空劫威音前，别有一壶天。御楼观射猎，不是刈茅田。
岭头功德眼，倦足等闲垂。红炉一点雪，直下廓亡依。
明明百草头，明明祖师意。於佗未尝一，於我未赏异。
青山白云父，白云青山儿。白云终日倚，青山总不知。
一言尽十方，万卷该不得。一步周八弦，驷马追不及。
直下无窠窟，不用求奇特。皓玉本无瑕，雕文丧君德。
万物自有功，当言用极处。事存函盖合，理应箭锋柱。
本源无风波，真界绝涯畛。木人步月归，转侧功勋尽。
沩山水牯牛，禅人聚头咬。可怜负舂人，唤作岭南獠。
杀人不眨眼，救人须出手。论实不论虚，合升始为斗。
慈悲方便事，触处有工夫。应变随声色，团团盘走珠。
柳墙高於花，怒飞方可至。奇哉游夏徒，吐辞作雄翅。
来年二月二，与涩暂相弃。烧灰散长江，勿占檀那地。
四大既分飞，烟云任意归。秋天霜夜月，万里转光辉。
世尊有密语，迦叶不覆藏。一夜落花雨，满城流水香。
靠布袋作梦，有甚惺惺处。若遇当行家，唤醒吃茶去。
桃花烂熳红，灵云眼中血。不是断肠人，此恨向谁说。
双林树下生，双林树下灭。生死不相关。彼此是途辙。
兴化打克宾，种谷不生豆。虽然费栽培，也要人知有。
寒则普天寒，热则普天热。透出寒暑关，何曾离窠窟。
如何望岱岳，仁心普周被。难与衲僧角，换却鬼眼睛。
今年五十五，脚未蹋寸土。山河是眼睛，大海是我肚。
兴化逐克宾，观音戴鬼面。靴里动指头，未免傍人见。
清波无透路，转处少人知。斫却月中桂，清光付与谁。
新妇快骑驴，阿家引鞭走。石s夜抽条，面南看北斗。
惟不识泥土，堆根抱玉泉。虽离岩谷伴，也则翠千年。
须用直须用，心意莫定动。三岁师子吼，十方没狐种。
我有真如性，如同幕里隐。打破六门关，愿出毗卢印。
云门透法身，法身何许人。雁回沙塞北，鹦鹉慕西秦。
叶深烟气暖，杭软骨毛香。巢许垂清节，临流不尔忘。
一梁对一柱，绰绰自横陈。谁拟复谁即，温然无故新。
怀州牛吃禾，益州马复胀。天下觅医人，灸猪左膊上。
丁宁损君德，无言真有功。任从沧海变，终不为君通。
孤舟十万里，委命在危流。五叶芬芳后，神州法已秋。
纯去自忘牧，青蓑柳影中。不餐栏外草，知是几春风。
惠理呼猿日，葛仙成道时。地胜人难到，去来谁得知。
寻常忘物我，浑不涉希夷。梦落秋坛冷，从教斗柄移。
毫端不及处，精神殊可掬。靡靡听谈玄，六月添重服。
春水绿浮影，山光泻入怀。因思善牧者，随分纳些些。
芳心尘外洁，道韵雪中香。自是神仙骨，何劳更洗妆。
野水浮轻楫，暖烟生紫苇。晚来湖上望，多是罟鱼人。
欲识穷原处，何人为指迷。夕阳鸡石外，桃李自成蹊。
扶过断桥水，伴归明月村。只知途路远，不觉黄昏到。
青郊鸣锦雉，绿水漾金鳞。安得郢中客，共歌台上春。
融峰强万丈，未话足先酸。若不缘云去，那知星斗寒。
评漫学屠龙，人言枉费工。自非亲到者，难与论穷通。
真甚破沙盆，掀翻海岳昏。顶门真个瞎，个古累儿孙。
秋竿倚石台，沙鸟喑相猜。一草有时劝，几朝鱼不来。
雨过天风静，波光似铸成。不须频鉴照，妍丑自分明。
渺渺晴烟薄，苍苍古树昏。天涯殊未足，对此暗消魂。
接纳少机关，勘验无眼目。时时膈气筑，只要煨芦菔。
邂逅漉篱翁，言谈耳又聋。不知何处去，破帽里西风。
用知恰如愚，无人辨得渠。秕糠和月捣，意在脱衣盂。
天晴盖却屋，乘时刈却禾。输纳皇租了，鼓腹唱讴歌。
日日日东上，日日日西沉。无为无事者，子细好推寻。
琅琅流水声，怀抱说情倾。不识春风面，雪消梅影清。
弊衣缠瘦骨，衰发覆苍颜。世上底时节，刚然要出山。
草枯山欲冷，逗蓝往重云。一箭无双中，何如射一群。
云雾充饥腹，烟霞补破衣。祝融峰顶寺，几度对斜晖。
石禅寒到骨，松雪照清眸。此道如山重，难将一臂酬。
去散千峰晓，神龙应念来。补陀岩上士，心识几时灰。
顾顾不释手，提起复低头。自笑无人买，腥风吹未休。
郁郁冰壑姿，株株手亲植。欲知来去踪，双峰从寒碧。
朝看白云去，暮骑黄犊归。山穷桥断处，鹭鸶那得知。
忍寒骑瘦马，双眼碧於秋。寄语王公道，无钱买沃洲。
袈裟裹草鞋，赤脚桐城走。只者破生涯，抵死扬家丑。
石壁春归去，孤山秋未来。夜深扶病坐，明月照苍苔。
沤生复沤灭，水湿元无异。尽日倚栏看，无人知此意。
终日湖亭坐，悠悠万虑闲。眼前何所有，寒水与秋山。
玛瑙坡前树，春来亦著华。雨晴烟乍敛，浓艳斗朝霞。
玛瑙坡前水，泠泠夏亦寒。夜深明月上，珠颗落冰盘。
玛瑙坡前路，秋宵独倚筇。草深藏鬼火，苔老绝人踪。
玛瑙坡前石，坚贞可补天。女娲何处去，冷落没寒烟。
买药囊无金，伏枕头有霜。夜深不得睡，隙月射秋床。
苒苒岩上云，潺潺涧中水。山鸟如唤人，喃喃深林里。
沉沉向秋暮，切切声相续。夜静草堂深，闲床照孤烛。
解劈当胸箭，因何只半人。为从途路晓，所以不全身。
竹外泉声急，松心月色寒。人间推旷绝，只自倚阑干。
北顾横江尽，东南第一州。六朝都在望，回首倦登楼。
门外春将半，岩冰暖有声。玄沙曾未到，虚得偃溪名。
门外春将半，青青野色分。桃花开欲尽，无处觅灵云。
门外春将半，群芳斗盛时。邻家有庭柏，诸祖共相知。
门外春将半，幽禽语共新。宝陀岩上客，应笑未归人。
门外春将半，闲花处处开。山童不用折，幽鸟自衔来。
门外春将半，闲花处处开。山童曾折后，幽鸟不衔来。
咄咄休强名，刍狗亦为累。寂寥金粟身，曾未求诸己。
欲飞飞未得，冷泊杉松枝。如何垂天云，远远同一涯。
劫火曾洞然，木人泪先落。可怜傅大士，处处失楼阁。
德云闲古锥，几下妙峰顶。唤他v圣人，担雪共填井。
祖佛未生前，已震涂毒鼓。如今谁乐闻，请试分回互。
宛转复宛转，真金休百炼。丧却毗耶离，无人解看箭。
海峤生片云，有时忽如盖。不挂飞来峰，悠悠拟何待。
石径通岩窦，引步藏欹侧。蓬莱人不来，扫尽苍苔色。
飞瀑千万层，五月状冰雪。将期云雾开，永夜对孤月。
出城四十里，古堰若天外。飞棹清浅中，孤影自相对。
择木有灵禽，寒空寄羽翼。不止蓬莱山，冥冥去何极。
翠羽立高枝，危巢对落辉。碧潭千万丈，直下取鱼归。
极目生晚照，溪云偶成朵。大朴曾未分，青山自唯我。
极目生晚照，远树笼微阴。谁知清浅流，别有沧海深。
极目生晚照，幽情眷兰芷。白苹叶里风，不在秋江起。
极目生晚照，步影何迟迟。归禽古木中，相对频相窥。
极目生晚照，蓬莱匪仙境。钓得十二鳌，重来谢孤影。
右军墨池月，照我复照谁。千里忽相到，中峰多病师。
松风清未休，水月淡相对。去来非等闲，必许孤云会。
千峰雨雪时，别我情何极。不知天地间，更有谁相识。
峨峨太白峰，倚翠列霄岸。羡君乘兴归，凭栏与谁看。
生涯得力句，尽被维摩说。空劫一壶天，泥牛耕破月。
落叶积莓苔，柴扉半不开。幽林云密覆，花鸟恨空来。
湛然无变异，虚彻有灵通。妙尽功忘处，咸归寂照中。
远观同半月，近看却如钩。若是知音者，思惟暗点头。
大地雪漫漫，临行一句难。泥牛沉巨浸，玉马火中寒。
我宗有语句，金刀剪不开。深深玄妙旨，玉女夜怀胎。
日照孤峰翠，月临溪水寒。祖师玄妙诀，莫向寸心安。
一九逢春信，梅花破雪开。个中如会得，千里不空来。
差别道难通，应须识自宗。无根枯树子，月夜影重重。
京师出大黄，熟处最难忘。道吾常作舞，元是谢三郎。
木人岭上歌，石女溪边舞。明月共同途，无私照今古。
伴我行千里，携君过万山。未明心地印，难透祖师关。
狗子佛性无，门上钉桃符。邪魔并百怪，一见便消除。
昔有朱买臣，今有朱宣慰。两个担柴失，并皆金紫贵。
者边才补了，又见那边穿。不觉日又夜，争教人少年。
黑豆忙忙数，教休不肯休。幸然明似镜，何用曲如钩。
吟诗吟未就，执笔且搜枯。欲写芭蕉上，依前一字无。
一字不著画，八字没两丿。文彩甚分明，何待重饶舌。
六载雪山修，几科没合杀。半夜睹明星，和盲勃b瞎。
家业尽抛离，沿街卖笊篱。胸中无限意，不许老庞知。
狗子佛性无，铁船水上浮。顺风帆未挂，已过洞庭湖。
月蓬岩下电，相心不相面。剑关不露锋，向甚处相见。
本是无家客，那堪任便游。顺风加橹棹，船子下扬州。
天上无弥勒，地下无弥勒。拍版与门槌，毕竟是何物。
豁开顶门眼，照彻大千界。既作法中王，於法得自在。
善住庵中人，从来无所住。只这无住心，便是安身处。
荒田无人耕，耕著有人争。无风荷叶动，决定有鱼行。
恶念既不生，善念常相续。诸波罗密门，一切自具足。
出队半个月，眼不见鼻孔。失却祖师禅，识得个骨董。
身口意清净，是名佛出世。身口意不净，是名佛灭度。
秋江清浅时，白露和烟岛。良哉观世音，全身入荒草。
一喝分宾主，照用一时行。要会个中意，日午打三更。
今朝正月半，有则旧公案。点起数碗灯，打鼓普请看。
投子下绳床，今朝为举扬。驴前马后汉，切忌乱承当。
观音妙智力，能救世间苦。百华开烂漫，觑见没可睹。
棒打石人头，曝曝论实事。不用作禅会，不用作道会。
国清才子贵，家富小儿娇。大家出只手，彼此不相饶。
今朝七月五，打鼓普请看。万里无片云，犹欠一大半。
佛子住此地，则是佛受用。常在於其中，经行及坐卧。
正说知见时，知见即是心。当心即知见，知见即如今。
人有心看月，月无心照人。有无成一片，方始得惺惺。
去是住时因，住是去时果。去住与果因，无可无不可。
心同虚空界，示等虚空法。证得虚空时，无是无非法。
门外春将半，山房总不知。可怜拄杖子，暗里自抽枝。
法法本来法，无法无非法。何於一法中，有法有不法。
真生无可生，真灭无可灭。寂灭忽现前，虾蟆吞却月。
今朝又风起，闹处莫插觜。触著阎罗王，带累阴司鬼。
无路是赵州，老将足机筹。关南并塞北，当下一时收。
庭前柏树子，今日重新举。打破赵州关，特地寻言语。
以一毛端智，遍量法界空。智空无自性，空智在其中。
生也只恁麽，死也只恁麽。有偈与无偈，是甚麽热大。
男女不婚嫁，随缘卖笊篱。这船滋味子，岂与外人知。
画得百千本，都记祗这是。师x好阴当，杨岐第七世。
俱胝一指头，吃饭饱方休。腰缠十万贯，骑鹤上扬州。
拈起一枝华，风流出当家。若言付心法，天下事如麻。
出得出不得，是定非正定。冈明与文殊，丧却穷性命。
雨散云收后，崔嵬数十峰。倚栏频顾望，回首与谁同。
禾黍不阳艳，竞栽桃李春。翻令力耕者，半作卖华人。
赵州有密语，文远不覆藏。演出大藏教，功德实难量。
有问狗佛性，赵州答曰无。言下灭胡族，犹为不丈夫。
青州七斤衫，尽力提不起。打破赵州关，总是自家底。
背触非遮护，明明直举扬。吹毛虽不动，遍地是刀枪。
全死中全活，全活中全死。一个讶郎当，一个福建子。
以平报不平，王法本无亲。临济虽明眼，也是黄龙精。
和尚不赴堂，庄王谢临屈。一字入公门，九牛撤不出。
云门乾屎橛，全超法报化。无事出山游，百钱杖头挂。
问佛如何是，宗师即便酬。称m将锯解，言外度迷流。
移身不移步，移步不移身。走却金师子，捉得玉麒麟。
打破鬼门关，日轮正当午。一箭中红心，大地无寸土。
剔开金殿锁，撞动玉楼钟。泣露千般草，吟风一样松。
夫子不识字，达磨不会禅。玄沙无此语，切莫妄流传。
后园驴吃草，一老一不老。蓦地撞出来。斩凑得恰好。
小鱼吞大鱼，直路太萦纡。古帆休更问，处处得逢渠。
独坐话谁知，青山对落晖。华须连夜发，莫待晓风吹。
春至自开华，秋来还落叶。黄面老瞿昙，休摇三雨舌。
壁上安灯盏，堂前置酒台。闷来打三盏，何处得愁来。
冷坐毗耶城，百病一时发。不得文殊来，几乎无合杀。
居士何曾病，是病因问有。两眼对两眼，世医咸拱手。
万物备於我，我观卒未休。智者返观我，纵横得自由。
蕴闻闻自性，自性离闻蕴。吾真亦复然，迥迢千圣顶。
倚槛寒松偃，连云一径横。就中国不得，窗户入江声。
一九与二九，相逢不出手。世间出世间，无剩亦无少。
云门一曲子，腊月二十五。唱高和得齐，大棒揸出去。
相见锦江头，相携上酒楼。月阑歌笑罢，回首上扁舟。
露柱抽横骨，虚空弄爪牙。直饶玄会得，犹是眼中沙。
赵州眼放光，烁破四天下。钵盂上安柄，至今成话霸。
栽田且博饭，随分煮藜苋。一任少丛林，佛法不怕烂。
落花三月雨，残梦五更钟。声色俱销尽，玄关又一重。
夜月透灵犀，寒光吞老蚌。如是转法轮，平沉乎万象。
解语非干舌，能言不是聋。碧班班碧剥，当滴帝都丁。
火炙胸前暖，风吹北后寒。西来的的意，亲切不相干。
非阙不知圆，非圆不知阙。圆阙本相因，本无圆与阙。
连朝淹黑豆，黑豆已萌芽。满地天风起，吹开劫外花。
有物先天地，无形本寂寥。能为万象主，不逐四时凋。
薰风自南来，殿阁生微凉。诸佛出身处，切忌错商量。
去岁元宵节，无油不点灯。今岁元宵节，有月照危层。
春风陌上郎，得钱随手使。货物忽相当，撞得恰好子。
身披御赐衣，名在江湖上。对面忽相呈，全全不似像。
山润石含玉，林秀渊藏珠。珠玉两交辉，情穷意难极。
一夏九十日，今朝喜告毕。二千年前事，切忌更寻觅。
有问冬来事，京师出大黄。汉家勋业在，樊哙与张良。
雪子落纷纷，乌盆变白盆。忽然日头出，依旧是乌盆。
大人见大见，大智得大用。胸中怀六合，掌内握乾坤。
不坐空王殿，不挂本来衣。何须更恁麽，切忌未生时。
兴化打克宾，猛虎蓦腰骑。养子不及父，家门一世衰。
宴坐白云里，经行碧嶂中。游人穷不到，幽鸟自匆匆。
不触又不背，徒劳生拟议。开口更商量，白云千万里。
二月春将半，桃花开烂熳。纷纷寻剑客，谁是不疑汉。
衰老百无堪，担头入闹篮。生涯何所有，弥勒是同龛。
寻牛须访迹，学道访无心。迹在牛还在，无心道易寻。
吾心似秋月，碧潭清皎洁。无物堪比伦，教我如何说。
物物到心上，全心物自闲。古今城郭里，得者住如山。
我所得智慧，微妙最第一。众生诸根钝，著乐痴所盲。
机前一句子，用处不留情。如撞幢子弩，箭箭中红心。
月色照幽谷，泉声落断崖。水光山色里，一块烂枯柴。
鬼神随处有，谄诳世间人。祭鬼都无福，空增杀业因。
正信天龙护，邪神岂奈何。但知常念佛，灾怪自消磨。
人死随前业，升沉六道殊。如何纯祭祀，须道世人愚。
杀他还自杀，影响逐形声。鬼饱都无福，空招堕火坑。
专持菩萨号，八部护君身。急难随声应，唯除不信人。
法宝真良药，众生自不尝。书持并供养，世世上天堂。
鬼道常饥渴，当生怜愍心。能蠲口中食，佛赞福田深。
世网角雄雄，官途争是非。人方酣蚁战，吾自送鸿飞。
突兀出藩来，颇似逞狂荡。高下列阶前，又如识少长。
行矣脱锦绷，笙竽奏风篁。岁晚尤可敬，霜雪不改常。
吾家苍头奴，斫玉手自携。云恐春风恶，吹开枝高低。
我至再三惜，恨不长百尺。要夏结清阴，荫我醉眠石。
石竹麝香脐，博山水沈炷。勾引爱香人，攀花春笋露。
倚窗春睡觉，折玉满手香。d云疑未稳，指点问檀郎。
何面与荀香，美丈夫可试。不学海棠花，只如妃子睡。
昨日落酒杯，引我卧醉乡。对午犹未醒，支颐听煮汤。
爱花莫看花，如饥贪画饼。一笑大江横，此句须参请。
四山烟雨收，双沼漾晴碧。白鸟忽飞来，点破檐前色。
野草如排戟，山花似列屏。维舟一登览，误入小蓬瀛。
露圳堕清响，隔烟闻暝春。夕岚那可拨，月照山重重。
一雪林屋净，二雪皋隰新。三雪为瑞应，伊耆氏作春。
蒙蒙接白云，皎皎混清月。长歌古人句，山明望松雪。
半空纷下鹤，千尺矫游龙。再歌古人句，晴雪落长松。
古人不可见，物色故依然。二麦何人种，忍冻及丰年。
白兔秋毫绽，青虫树色并。兴亡谁与吊，聊复快新晴。
事过清眠足，心宽缓步宜。古人无限事，烟蹙几修眉。
去鸟仍回白，残阳更借红。伤今兵乱后，人醉不如枫。
刚柔君不吐，冷热我须当。铁石还销毁，吾今已久长。
子任高和逸，吾当噬嗑劳。生年虽后子，未老得无焦。
软暖炉星火，新香甑雪糕。老人消一睡，守负为徒劳。
春色三分二，人生七十稀。蝶魂归蚁冢，花瓣泊鱼衣。
雪里红梅树，尊前白发翁。莫求颜色似，风致许渠同。
扫石坐花阴，花阴复满襟。此时真昼锦，富贵亦何心。
菜花随麦长，田水入池平。此景寻常有，何人自在行。
万事一鸱酒，平生几蟹螯。悲秋仍送远，怀古更登高。
院静泉声合，夜深虫语多。近窗移素榻，欹枕见星河。
高树俯耸江，老屋隐乱石。水深群鱼集，一网千尺碧。
渔翁不食鱼，爱换酒子吃。临川羡鱼人，似喜网有昨。
出深无横吏，客至气和平。野寺鸣钟罢，安眠到五更。
明月青松枝，幽人岩下步。劝君早归来，草头已多露。
大山插洪澜，定是关仝笔。缣素不能永，壁石写雄逸。
青峰插天隅，淡月如可吸。江流疑有声，孤舟舞蓑笠。
大山如大国，小山如小邦。低树无附丽，洪涛恣舂撞。
大浪所簸摇，青山为俯仰。云何峰外雪，亦与相下上。
桐乳深藏鸟，苔花暗语虫。谁能借修竹，为我宿清风。
鸟独沉啼意，萤低照去踪。艰危吾辈老，寂寞此心同。
蜂影过窗急，雏声出树繁。经时不吐句，此日独窥园。
雨来元有路，内过本无痕。小立清溪曲，欹眠白石根。
独鸟怨遥夜，冷萤明远陂。且弄碧萝月，莫问出山期。
无色庭前石，无声石上琴。此时寂寞意，千载有知音。
凯风引柔蔓，时雨滋绿苔。寂寞无一事，空壑生悲哀。
晨霞冠山椒，夕虹饮涧曲。熊蹯未入唇，羊胛早已熟。
桑枯隐寒墟，牛羊杂乱石。林果摇青黄，已纵飞鸟吃。
钟声澄万室，月影散千林。岑寂岩栖客，应观不转心。
鸟鸣青溪中，人行彩虹外。洗药归去来，声迹两幽晦。
微泉静后闻，去鸟空中灭。耳目吾不营，烟景相与悦。
幽鸟时一啼，前峰晚来翠。人语惨澹中，复向烟雨外。
迢递川观明，氤氛夏条绿。於焉冲抱盈，缅然散烦溽。
绿树塞柴门，青山压茅宇。遥遥望来峰，日夕多风雨。
蛙声合川隰，荷叶等阶除。悠然故园思，今雨后何如。
远水去微茫，近峰互明晦。偶与农夫言，飞雨霭而至。
旭日原隰丽，积雨条枚新。万物此萧散，宇宙一欠伸。
种松为老伴，栽菊充岁粮。新国苦长役，遗民怀故乡。
珍禽好毛羽，高飞不啄粟。路旁挟弹儿，何自规其肉。
兹峰虎蛇善，月下人去来。濯足瀑水源，山扉终夜开。
夕阳挂东峰，光色笼远树。西峰急雨来，童子渡溪去。
雨云冒山头，晴云出坞口。东峰有龙湫，雨我私百亩。
舌吐梅仁颗，心含豆角花。折来无处著，留取爱名嘉。
惨澹芜城暮，萧疏野树寒。登山不惮远，反恐下山难。
得势茅欺蕙，安成爵笑鸿。吾年已如此，役役又西东。
暂来不复去，梦里到长安。可惜终南色，临行子细看。
平江谷上潮，古木自萧萧。两岸饶葭苇，寒波浸寂寥。
淋淋出海门，百里雪花喷。坐看东归去，平沙空有痕。
取醉非无酒，忘忧亦有花。暂来疑是客，归去不成家。
桃李都无实，梧桐半死身。那堪衰病意，更作独游人。
古人吹萧者，以和虞韶声。后世不复贵，给丧仍卖饧。
璧带非烟润，金铺霁景鲜。绣功添采缕，和气入繁弦。
翦彩催花发，开帘望燕归。藏阄新过腊，习舞竞裁衣。
鸾路迎长日，农祥正晓天。九垓同燠沐，万物向蕃鲜。
盛德方迎木，柔风渐布和。省耕将效驾，击坏已闻歌。
候雁来归北，寒鱼陟负冰。相鸟风色改，阳欲日华升。
沟暖冰初断，窗晴雪半消。馀寒不足畏，涂壁尽芳椒。
母德思齐盛，天心奋豫初。青晖凝辇路，佳气拥宸居。
暖日初添刻，柔风乍袭衣。弄孙时哺果，观织屡临机。
脍肉纷银缕，兰牙簇紫茸。太官遵旧俗，岁岁与今同。
盛德初临震，阳和已动坤。发生天施大，厚载母仪尊。
种桃临玉井，裁胜刻金花。借问此何处，昆山王母家。
长乐晓钟残，皇与入问安。东风犹料峭，冒絮御余寒。
钟漏初传晓，满窗风雨寒。东岗行可种，欹枕不成安。
人物竞纷华，骊驹逐钿车。此时松与柏，不及道旁花。
山泽欲焦枯，炎光满太虚。不知天地外，暑气复何如。
京洛风尘里，相逢眼尽青。故人多密近，谁诵四隅铭。
待诏久公车，囊装半已虚。难文虽雅丽，未得似相如。
到官今十日，缠得一朝闲。岁晚悉云合，登楼不见山。
道傍行采药，石底卧题名。野老相迎拜，溪童乍见惊。
山鸟劝人饮，山蝉笑我狂。归时兴未尽，不得看斜阳。
独乐园中客，朝朝常闭门。端居无一事，今日又黄昏。
客到暂冠带，客归还上关。朱门客如市，岂得似林间。
下马久徘徊，林芳殊未开。人同真有意，须待主翁来。
金马春寂寂，农桃随意开。夕风零落尽，不待主人来。
野性思归久，笼樊今始开。虽知主恩厚，何日肯重来。
虽道长安乐，争如在陇头。林间祝圣主，万岁复千秋。
军中富余暇，飞苔同城隈。雍容陪后乘，一一应刘才。
依依烟未歇，漠漠风初静。浮花满波面，不见参差影。
箫鼓震阳休，组练照芳洲。意气坐中客，羞笑山阴游。
枝分清浅流，纵横贯城市。还如恩在人，润泽无终既。
华馆压清波，坐待南风至。须知明牧贤，善达吾君意。
昔曾驱瘦马，冲雪过荣阳。不悟当时景，萧然在此堂。
主人耽诗书，乐道深居久。挟策往来游，东冈复南亩。
浊酒不取味，素琴无复弦。何须更清论，相见自萧然。
苍苍竹林暝，郁郁松气寒。纵横兴来笔，欹侧醉中冠。
褰裳涉幽涧，日落烟岩空。踌躇待新月，长啸来清风。
夏木绕茅庐，棋酒资清宴。密叶绿藏枝，空闻黄鸟啭。
野迥秋光满，迳微朝露寒。登高与行远，余力尚桓桓。
曲逆从汉祖，出奇谁与让。一朝寄天下，不及王陵戆。
海客久藏机，鸥知人未知。如何毫末利，管鲍亦相欺。
冉冉河洲晓，晴霞登木杪。稍见水烟开，孤舟天际小。
杳杳河洲晚，客行殊未返。目随林鸟还，心共征鸿远。
漠漠河洲雨，依稀辨村聚。时哉鸥鸟群，凌乱争鸣舞。
红尘书夜飞，车马古今迹。独怜道傍柳，惨淡少颜色。
喧喧桃李蹊，何妨笑幽草。但愿保天真，徐花春风老。
翩然下林表，不惮风湍恶。得隽辄高飞，为君羞击搏。
谁谓花庵小，缠容三两人。君看宾宽上，经月有凝尘。
谁谓花庵陋，徒为见者嗤。此中胜广厦，人自不能知。
芳菲不得驻，会取余春不。欲知回首处，渭曲苍茫间。
嘉客念归程，泥深未可行。今朝阴又重，春雨亦多情。
客路逢佳节，无欢更益愁。前山造云日，登陟不因游。
从与天君别，寒花几度春。坐愁芳树老，况乃鉴中人。
塞北为君戍，江南是妾家。遥知关外雪，正似岭头花。
驿使何时发，凭君寄一枝。陇头人不识，空向笛中吹。
寒食无佳赏，芳菲半已空。夜来逢胜友，未至负东风。
瞑目思千古，飘然一烘尘。山川宛如旧，多少未来人。
陟屺寺南山，曾陪半日闲。春来梦携手，宛在白云间。
林下脱双履，窗边挂幅巾。闲堂风掩户，断岭月窥人。
岭上双流水，犹知会合时。行人过於此，那得不相思。
偃蹇登修阪，高侵云日间。贬值征戍客，跋马望家山。
塞下春寒在，东风雪满须。河阳机上妇，知我苦辛玩。
柳似妖饶舞，花如烂漫妆。那堪陇头水，鸣咽断人肠。
我得圣俞诗，终身变何有。名字吒文编，佗年知不朽。
我得圣俞诗，於家果何如。留为子孙宝，胜有千金珠。
草树弄春晖，家家倒载归。谁怜独醒客，日暝掩双扉。
极目千里外，川原绣画新。方知平地上，见不尽青春。
去寺犹一里，隔林闻不声。安知客乘兴，山下远相迎。
游人峦山水，日晏澹忘归。但爱云烟好，那知仆马饥。
洛水寒可涉，长汀柳飞叶。节物行无期，自与幽怀惬。
清波见白鸥，静林闻啄木。泉细入平沙，云闲出幽谷。
但有岁寒心，两三竿也足。虬腾双角直，鲸喷两须长。
惟知负米乐，不觉抱关卑。出处两得意，是非皆自知。
晓棹旌旗迥，暮河钲鼓喧。商船极目避，汉使一何尊。
岫贴晴天阔，舟缘石岸深。遥知作书处，缆袅绿波心。
沙溆鹤争飞，波光可染衣。松江异淇水，信美不如归。
车马东城咱，芬芳数里尘。风光不相待，愁杀未游人。
咫尺东园乐，无知簿领何。春风连夜恶，闻道落花多。
城楼传晚鼓，稍稍讼庭稀。起拂衣中土，还乘款段归。
野菊荒无数，班班初见花。径须求一醉，度遣问东家。
梦觉繁声绝，林光透隙来。开门惊乌鸟，余滴堕苍苔。
主人倦邀客，寂寞委苍苔。此日开无益，明年不复开。
我乐非君乐，君忧非我忧。蓬蒿与溟渤，终老不同游。
惊风动地起，游客望山行。若待佳辰去，应无好事名。
万木吼穹谷，驽骀屹不前。犹胜望尘客，伫立九衢边。
文藻兼名理，三吴第一贤。乡心几千里，飞雁满秋天。
篱下多新菊，渊明归思长。主人方爱客，未得傲羲皇。
君念东归日，应须昼绣荣。当令故关吏，还识弃]生。
坐嗅白莲药，卧看青竹枝。间斋不成寐，起读圣俞诗。
西家壶已倒，次第向东邻。朱户如坚闭，黄花恶笑人。
辛夷花烂开，故人殊未来。愁看柳渐绿，更忍折残梅。
叠石溪上春，茅茨卜筑新。前言如不践，山蝉又笑人。
飞盖共徘徊，西园高宴开。秋云惜明月，留待庾公来。
节物都何晚，佳辰容易过。黄花不足念，当奈酒杯何。
阁上新文卷，欲逢知己开。相思不能已，欹枕梦君来。
纤吹浮云荐，非因散巧楼。灵俦不可觌，仙溪泛悠悠。
南枝发岐颖，崆峒占几登。当思汉光开，一饭能中兴。
静看隋堤人，纷纷几荣辱。蛮腰休逞妍，所见元非俗。
献颂侈春朝，争期千岁寿。凌寒傲岁时，自与冰霜久。
爬沙走江海，惯识风波恶。东君为主张，显戮逃砧镬。
五采会章服，汝服以垂教。虎v宗庙器，于以象其孝。
象明十二章，斧形不可玩。黻以取其辨，期以取其断。
溢满而覆虚，盈顾俱有病。万事得于中，乌乎云不正。
五更山外鸣，斗低残月小。唤起利名人，仆仆浑无了。
九华并六角，流传名不同。无如慰黎庶，为我扬仁风。
水精行素鳞，琉璃走夜光。铭垂日日新，万古稽商汤。
举头见长安，志士欣有托。葵藿一生心，岂容天负却。
仙掌在何处，徒成千载羞。唯有故园菊，沾濡当九秋。
一声长啸处，霜月凄林扉。与鹤每相问，贵人胡未归。
西施无限愁，后人何必佼。只好笑呵呵，不损红妆貌。
相见是非多，但旁观便了。庶无人共知，鼻孔长多少。
高山流水音，泠泠生指下。无与俗人弹，伯牙恐嘲骂。
蟾宫有兔臼，捣药千万年。药有长生术，世人无计传。
休与鹬相持，自有山川隔。祝君无孕珠，恐非保身策。
曳颈吟松梢，何异扬州鹤。胡为鹤未成，苦被玄裳错。
中尊严祀典，鬯未裸而实。将裸而实彝，礼文知有秩。
柱取饮不尽，量容惟一升。足如戈示戒，君子当兢兢。
羽翼汉家了，忘形天地间。个中有真乐，奚必拘商山。
东门风飘飘，双佩清如水。出门相送人，胡不共知止。
一竿风雨寒，独点严陵濑。苟非伸脚眠，曷见光武大。
醉帽不轻飞，秋菊有佳色。自惭群座中，主人犹未识。
脱白弄青玉，风味犹辛酸。指日梦惟肖，羹调天下安。
尘匣启菱花，丑妍无不识。羞杀几英雄，霜髯太煎逼。
谁叹月娟娟，霜天闲却手。醉者未能醒，不必重斟酒。
秀铁压肩寒，中原思未报。何日报边尘，别裹朝天帽。
汉帝欲成仙，王母从天下。结实动千年，三偷尤可诧。
缯壳烂缃枝，夏果收新绿。玉真望甘鲜，不管邮兵哭。
览辉千仞高，君子思在治。朝阳如不鸣，敢言当自愧。
经纬出天机，画檐斜挂箅。可惜巧於蚕，无补人间世。
舣艇白鸥边，寒雨敲青箬。骇浪不回头，方识江湖乐。
八珍风味清，藜肠岂曾识。堪嗤尝脔人，欲与鱼兼得。
花香专引蝶，非蝶亦飞来。顾影不知耻，良为贪者哀。
足下一封书，子卿归自虏。虽曰诳单于，孤忠传万古。
苍生望云霓，难作池中物。孔明卧隆中，天子势亦仙。
三拍羽翎寒，风雨不改度。起舞何人斯，男儿当自寤。
赤壁梦醒时，雨洒玄裳湿。声欲闻于天，故向松梢立。
新绿小池沼，田田浮翠钱。雨中珠万颗，巧妇其能穿。
世久无渊明，黄花为谁好。青女自凌威，寒香未容老。
点异二三子，铿尔舍而作。江上数峰青，湘灵徒寂寞。
冬冬和歌管，蒉桴无复存。堪笑不知量，以布过雷门。
紫陌暖风细，露房山更深。蜜甜不知味，万花空损心。
东风开绣帘，且向花梢立。主人忘旧交，万花空损心。
雪羽卧晴沙，渔人无可虑。机事亦难忘，不知且飞去。
很禽忘所俦，翻身拿鸟雀。羽毛同所天，何夺强凌弱。
粉黛巧妆施，菱花还自照。底事不争妍，又恐西施笑。
万里收纤云，一钩悬碧落。缺圆无定时，人间几愁乐。
无心出岫时，山腰横一抹。为霖覆手间，岂容留旱魃。
药性贵温凉，胡为辛且烈。无与桂附徒，天资更趋热。
樊素艳而歌，乐天何所羡。须结帝王知，拜灶明光殿。
风掣五云开，明星灿南极。嘉祥自朝廷，何幸愚亲识。
佛有光明台，蚌胎奚足贵。聊以矜俗人，徒为宝所费。
阿堵本何物，贯朽殊堪羞。空囊留得一，千古钦清流。
善舞几当场，妖姿呈窈窕。当场人自迷，郭郎未容笑。
三窟不须营，蒙恬素心友。识尽天下书，只要文章手。
寒风偃枯草，掉尾来山巅。出柙势可畏，老须宁易编。
锦囊蕴珠玑，长养南风力。当年东老家，曾代中书笔。
才脱锦衣绷，童颜娇可诧。只恐妆鬼时，爱之还又怕。
垂垂生井上，游子休整冠。道旁徒自苦，青眼谁能看。
东陵人已仙，黯淡斜阳暮。可惭名利心，孜孜问葵戍。
生长沧波中，收罗向书室。剡藤无不平，祗恐无椽笔。
清波漾蛙子，古书形似之。可惜书废久，时人无能知。
斗醉石亦醉，无量不及乱。独醒谁得知，憔悴沧江畔。
灯火迫新凉，志士功名重。十年窗下愁，会见金莲宠。
蛮触国谁雄，战争犹未息。由此夺虚名，费尽人间力。
骐骥无伯乐，尖轻徒竹披。北台深雪裹，且读坡仙诗。
祭器古不轻，斯焉盛黍稷。内方而外圆，无乃器之特。
苏秦鞭疋马，六国饱风烟。累累悬肘下，郭外惭无田。
鸿门罢樽酒，舞剑事还差。范增徒怒撞，汉业成刘家。
星会饰以玉，灿灿光朝仪。重臣头似雪，左右应皋夔。
烂醉是生涯，折腰良可唧。欲酒对黄华，乌纱奚足爱。
槐柳午阴深，凄凉声愈健。饮露已成仙，孰云齐女怨。
一梦在人间，东风吹不觉。庄周鸿冥冥，胡恋花枝巧。
倦翼已知还，投林谋夜宿。戈宿无容心，机深未为福。
人好乌亦好，寒枝不轻踏。月明如可依。飞绕犹三匝。
丝丝丝共白，历遍风霜寒。君王岂轻剪，欲疗将军安。
金梭抛翠丝，东风弄晴画。求有不须鸣，绿窗人倦绣。
怒翮摩青天，秋风真得意。可怜乌鹊俦，一枝聊自寄。
滕六雨天花，南枝香斗白。琼玉两模糊，冷笑从君索。
暗香从何来，寒飚为轻扇。东君须护持，莫点官妆面。
四翼薄於纱，纤尘不相着。只在钓丝边，渔翁素盟约。
我臂不能固，捕蝉非所宜。蝉琴声未怯，黄鸟窥高枝。
天上会双星，桥渡银河水。一别动经年，楂楂徒报喜。
春透水波明，江湖从落魄。三十六鳞成，禹门看一跃。
山下六七里，山前八九家。家家清到骨，只卖水仙老。
芦花新有雁，四面水连天。清净非人世，吾诗咏不全。
静夜听鸣琴，秋风动幽谷。何为钟子期，千古无人续。
我以沤为我，沤为我即沤。非沤亦非我，机事两忘不。
鸥鹭归烟渚，秋江挟晚晴。老渔闲舣艇，坐待月华生。
惟不识泥土，堆根抱玉泉。虽离岩俗伴，也则翠千年。
恩沾长寿酒，归遗同心人。满酌共君醉，一杯千万春。
寄语林为靖，梅花几度间。黄金台下落，应是不归来。
中兴日月明，王气山何在。万物饰昭回，稽首王言大。
许负往昔矣，天纲今何之。谁知千载后，复遇林君奇。
大暑流金石，寒风结冻云。梅花行度远，自有一枝春。
宿雨清畿甸，朝阳丽帝城。丰年人乐业，垅上踏歌行。
绀实纷累累，柔柯缓若若。叶以代新陈，花仍开续落。
雪罢云初暖，天和日便迟。玉楼新燕子，c下记来时。
春从何处生，先觉满瑶京。冰解鱼鳞散，云飞鹤态成。
瑞历岁惟新，物华春可爱。雪尽林弄姿，冰销水生态。
东郊迎气罢，暖信入严宸。暂遣星杓转，令知天下春。
瑞福随春到，穰穰正似山。君王宽大诏，自此遍人间。
春风长乐地，春仗大明天。春酒皆千日，春枝即万年。
阳和今日到，景物一时新。陛下南山寿，长迎千万春。
天上春先遍，世间人未知。黄金装柳蕊，红密点花枝。
水暖蛟冰解，灰飞凤管和。阳春与皇泽，并付女夷歌。
青郊迎淑气，华阙报芳辰。瑞木梢梢变，珍禽uu新。
春前已岁换，岁后始春来。z燕随宜帖，缯花斗巧开。
嘉佑随年至，皇恩共气和。水痕冰处动，烟思柳前多。
暖碧浮天面，迟红上日华。宝幡双帖燕，z树对缠花。
刷羽梁王池，春至欲言归。牵我东南恨，随君西北飞。
如帷复如荠，历历映沧洲。故障千里目，剩作一重愁。
赉弼昔营野，代工天眷深。此时萧散乐，却似住岩阴。
儒蕴披幽笈，仙图启秘关。嵩云为雨罢，来伴相君f。
烟开容花密，霜重放丛斜。插著星星畔，潜郎称晚花。
汉囊一需头，并荐五处士。由来角立名，独归徐孺子。
默默过桃园，穿条叠叶翻。夫君犹舌在，时晏便无言。
古来韦与杜，阀阅冠当年。今日城南问，惟馀尺五天。
肆威矜逐逐，索党恣狺狺。盗跖真知道，馀财欲@人。
虎啸云岩下，风生林岭隅。须防威可假，慎勿逐城狐。
持鹬蚌谋壮，贪蝉鹊意深。渔人一拱手，弹者笑依林。
隐几穷千古，披经究万殊。扶疏曾答客，涉猎耻成儒。
蝶躞趁繁会，婆娑无定妍。心知吾地广，长袖得回旋。
氐丑矜凶甚，临流列万幢。由来不自项，何荷欲浮江。
钧曲来深殿，宫花出御沟。云天正如画，壁月在西楼。
凭栏玩文漪，日兴赏心遇。汀s陵砌繁，沙禽冒波翥。
千骑亟游赏，宾盖纷相随。不知是日欢，何如清夜时。
悠悠水周堂，堂上列禊宾。宾劝使君酬，无为负良辰。
遵蒙本山下，渠激流且迅。无嫌万折劳，思回九里润。
亭轩入空碧，极眺烦虑开。汉树有葱`，陇云多徘徊。
水容静若鉴，天影倒虚明。勿使川风动，波生便不平。
秋水自然碧，秋花何意红。乾坤摇落恨，只是为西风。
搂迥衔空雾，郊长占暝霏。戏鱼晴自掷，寒鸭夜还飞。
我来春已晏，道樾半清阴。崖暗石蹲虎，林明花散金。
渔拽乱溪来，白鸥惊已屡。不应畏机心，却下沧波去。
谁刻优胡象，来为饮席珍。不因君屦指，几作独醒人。
上溪不弛帐，下溪不打桨。上下各有趣，相遇风波上。
濯濯萦春晚，依依带暝饶。楚宫皆饿死，无计学织腰。
芙蓉本作树，花叶两相宜。慎勿迷莲子，分明立券辞。
一作淮南守，再逢霜艳新。花前今日酒，却是去年人。
木末芙蓉语，当时不谓真。今来木末见，愁杀拟骚人。
浩露津缃花，大风猎绛英。繁霜不可拒，慎勿爱空名。
千绕青丛外，携觞只自留。晚花兼素发，同是一悲秋。
七里城南路，斋祠宿下房。远烟晨燎地，斜日夕牲场。
上辛兹摄事，瑞祝本通天。自此春秋笔，还书大有年。
唐昌观中树，曾降九天人。銮驾久何许，雪英如旧春。
倦枕回尤数，东方不肯明。只将无睡耳，终夜著蛩声。
淮平舟未进，远绪怅依依。勿谓王孙怨，先如春草归。
二山皆在眼，未忍去淮津。三宿宁无恋，况非桑下人。
水风披玉花，溪露泫瑶津。花意如师意，宗雷社里人。
今岁腊未破，明年春尚赊。天教催朔气，先作塞南花。
晚秀尚可惜，早开真谓奇。君看早开处，定是向南枝。
总总长柯上，离离翠实疏。休夸冒霜雪，仅得守门闾。
庄周悲杀雁，本为不能鸣。宁识山阴误，能鸣亦就烹。
织茎寒始密，秀叶晚逾滋。芳意君须识，群葩摇落时。
有名见郑风，今赏异畴日。采花当采根，可能治民疾。
修茎无附叶，繁萼攒庭首。每欲问诗人，定得忘忧否。
移植自西南，色浅无媚质。不竞灼灼花，而效离离实。
红白相嗣繁，色纯香亦浅。相对庭户间，俗尚焉能免。
群葩各分荣，此独贯时序。聊披浅深艳，不易冬春虑。
密勿千龄旦，生平三命恭。承家男得凤，择婿女乘龙。
故老今多丧，严祠日愈新。青青陵上杏，神护五株春。
石马开陵道，阴虬结庙阿。飞云似不去，疑误大风歌。
邓守挽不住，眷予番久留。决非人所挽，胡不理归舟。
来自蚕丛国，香传弱水神。析酲疑破鼻，并艳欲留春。
道樾阴阴密，畦泉活活流。梨成津向润，瓜熟子相钩。
日晏坐中园，清襟注迥轩。轻飚逢叶动，小雨得荷喧。
蛙声直可厌，聒耳横相干。怒气何关勇，私鸣不为官。
我有忘忧号，君为忧世人。欲忧忧底事，胡不暂怡神。
腻花金英扑，织莛玉段抽。萱如解荣悴，争合自忘忧。
轻烟变渚色，寒浪啮堤痕。鸟去枝犹动，沙颓水暂浑。
游子何方客，征裾满素尘。疲骖不进道，还犬复迎人。
北户静无尘，萧萧玩翠筠。此时刀笔手，惭愧杀青人。
行路到溪穷，寒流自浼浼。客立平沙上，篙人舣船待。
此夕炎氛罢，浩然天意秋。桂华兼月上，槎影带星流。
雨罢飞花遍，缄愁对晚杯。客心将炀灶，同是一寒灰。
客舍已萧寂，况逢龙忌辰。何烦申火禁，自有不黔人。
来自蚕丛国，香传弱水神。析酲疑破鼻，并艳欲留春。
潘赋幽芳在，周诗荣鄂传。佛轮千幅细，公带万钉圆。
游鱼川上乐，映藻复依蒲。须防裁密纲，莫独畏鹈鹕。
豪英出名胄，偃蹇倦宦游。大言满千牍，高气横九州。
洛水萦祠外，嵩云泊栋端。桥山何必问，只是葬衣冠。
高士非求死，天教陨少微。云疑隐居在，犹傍岭头归。
餐霞成鹤骨，饵药驻童颜。静想神仙事，忙中道路闲。
教训大宽深，古羡协真齐。要运解观心，苦善业因迷。
解垂要理真，诠羡非深意。大谁教指因，缘善归心会。
述依忧前旧，比求推生背。□□□□□，以休知亨最。
依忧前旧比，求推生背费。希留然v以，休知亨最述。
忧前旧比求，推生背佛希。留然v以休，知亨最述依。
求比旧前忧，依述最亨知。休以v然留，希佛背生推。
比旧前忧依，述最亨知休。以v然面希，佛背生推求。
旧前忧依述，最亨知休以。v然留希佛，背生推求比。
早起阶前雪，萦丛压竹欹。行人迷失路，粉壁晃书帏。
仰望秋天色，月华露湿衣。传更方兴罢，萤绕御阶飞。
欲息何情思，良犹本不真。群心皆有异，老尽少年人。
夜静风还静，凝情一弄琴。看书闲罢笔，自在信缘心。
知静求难静，忙心不可闲。艳阳天地热，思暮日衔山。
雨多七八月，遍地生秋草。寂静半斜闲，看书心更好。
少年多语笑，终日遂心娱。不会凡情识，如痴我亦愚。
津液如泉涌，虚无本不同。源深知冷暖，根尽一时空。
假合於形影，如同梦里身。若言等级类，谁是较量人。
黄昏初入夜，漏促九天春。各自随缘意，悲欢旧亦新。
烦恼浮生业，愚迷智自通。根尘如不染，识照曩缘空。
法要唯心法，浮生苦海中。经传归实相，水印月皆空。
大觉如来指，心王作智都。刹尘千万亿，定相不差殊。
老少竞浮沈，须知岁月深。开花如似梦，世有几般心。
大道传来意，缘穷识外因。善言论浩劫，天是法王身。
促轸调弦急，碎声用意弹。指头轻妙处，莺舌五音端。
鼻闻心所著，香臭不同根。穷究缘中识，非干妄想门。
常读古人书，随宜道更殊。闲忙心各异，恬淡入清虚。
出利祛烦恼，红尘拂道衣。悟来持一念，尊大默玄机。
慈悲与喜舍，历劫自然深。法要无抱束，缘归一寸心。
丽句冥搜得，灰心大道尊。从人言澹薄，古僻是玄门。
身惟知冷暖，假合是缘根。了达真空相，金刚不二门。
炎天收已去，凉气触幽襟。稽古看书罢，时听一弄琴。
玄微达造化，得一不言三。利益众生原，情迷谩口谈。
性相化严海，爱何渡要津。法门千万偈，奥妙演无伦。
邪见终成僻，真如是久长。闲心通物外，日月四时忙。
五花笺纸好，下笔欲书之。其意何深远，沈吟复再思。
无事胜多事，非缘不是缘。深穷浅近意，寻往便知前。
天地自相悬，何名大道坚。聪明无滞碍，愚昧莫知前。
识重随缘喜，精心住处安。慈心常淡薄，人我定心难。
口爽於滋味，深思命本根。心邪迷妄相，圣法教中言。
南北及东西，千山与万溪。路岐长不断，曲直几人迷。
清高宜养性，善事好相兼。果z招贤客，心闲道味添。
晴霁夜清秋，星繁月似钩。乐耶兴我意，绝唱入冥搜。
时流求法界，问取本真诠。了悟空皆寂，心明海月圆。
人竞爱於花，花应亦爱人。从头堪好笑，老尽少年春。
深秋云物冷，经雨斗添寒。尽日缘情坐，霜叶易饔仪。
如梦复性坐，寻思境外忙。因缘开利钝，语默自清凉。
少年虽共语，不解老人心。莫作为闲事，高山似海深。
眼识诸缘相，行持妙法存。明开邪见性，不见有无根。
群生宗法界，秘密十方尊。大教缘心识，周通一念存。
缫得新丝白，将来织素缣。自惭非锦绮，尚被舞人嫌。
昨夜相逢处，朦胧春梦中。们西书不到，莫是茂傍东。
报道春归去，忙来看落红。岂知春不去，还在绿阴中。
遥闻捣药声，知有幽人家。相寻欲无路，又隔一h花。
山势独龙风，行宫已劫灰。北人偏怅望，曾见汴京来。
晚过鸳鸯浦，无心唱采莲。莫嗔兰浆急，为要趁前船。
闻有宫袍赐，翻令闺意伤。良人在行伍，只待妾衣裳。
征衣须早寄，遥忆叶砧寒。莫讶啼痕少，相思嘛已乾。
暮雨娥皇庙，春风西子城。相思行不得，更听鹧鸪声。
朝来暮还去，寒潮不曾住。江水亦有情，佳期岁番误。
野旷行人少，林荒夕照微。烟中一声笛，何处牧儿归。
孟月祠原庙，都人忆故宫。当年驾幸处，乔木鸟呼风。
有心兴汉室，不意吒孤儿。帝昔曾三顾，臣今表出师。
桃李宫城近，偏承雨露恩。至今耕种地，一半作花园。
一片相思木，声含古塞秋。琵琶是谁制，长拨别离愁。
风波长不定，浪足在天涯。莫怨身轻薄，前生是柳花。
浦口晚潮来，佳期那可待。浪急行兰舟，菽花更难采。
红杏西娄树，过墙无数花。相烦间春色，端的属谁家。
退能合天道，隐亦是人豪。借间祠前水，如今岁个高。
日日湖南望，望夫夫未回。无情春水恨，只送别船来。
四老本英雄，来成羽翼功。向令秦重士，未必隐山中。
圣代容高尚，山林隐去休。方知尧舜日，亦自有巢由。
汉苑花何处，唐陵柏已空。相逢大堤柳，令我忆苏公。
古者吾夫子，曾称三镶名。后来秦失鹿，刘项死相争。
若论将军舟，神京反掌辕。中原数千里，可惜葬西湖。
姑嫜有妾奉，征战盍郎行。早取封侯去，封侯妾亦荣。
术得香泥去，花间日午时。玉人方睡起，莫讶卷帘迟。
红桥二十四，明月照笙歌。若是迷楼在，游人应更多。
萝迳人苍霭，钟声来翠微。招提在何许，云外一僧归。
纪草成春服，汲湘供晚炊。人间风浪险，醉裹岁曾知。
御爱花无主，长生树岁时。青青辇路草，尽属牧羊儿。
心寄闰皇上，生逢晋生时。风流千古意，只有杜鹃知。
乾坤罢战尘，渔钓可藏身。何事刘文叔，独来觅故人。
自君之出矣，妾不出闺门。怀君不敢恨，惟有感君恩。
自君之出矣，妾自奉尊嫜。知君不思妾，亦当思故乡。
祀典当时盛，忠曾保赵孤。谁知宋祚绝，今与尘俱无。
老龙倦雷霆，奔山化为石。惟有鼻不枯，尚留云雨迹。
吹律蕤宾动，乘离玉烛明。荐盘荆俗黍，颁饵汉祠羹。
宝轸流薰唱，仙壶永瑞曦。欲知人厉息，天报艾生迟。
宝典灵辰旧，皇居瑞应偏。冰纨能辟暑，丝缕解延年。
魏井开冰洁，齐宫献服新。宫门无暑气，犹许艾为人。
朱索连荤种，仙缯篆秘符。谁知万灵贶，先日拥椒涂。
令月辰标午，皇居物效祥。仙蒲九节长，宫树万年芳。
越簟轻裁玉，齐纨巧缕冰。宫中虽命节，何处有炎蒸。
偶作河梁饯，翻为池上宾。归骖不忍驾，新月共留人。
冰解初分窦，波平便泛舟。岸花红吊影，沙鸭绿昂头。
漾漾通仙穴，潺潺入故城。晚来丘壑思，并为一渠声。
短绿抽心草，深红半面花。游鱼知底事，跳碎水中霞。
已开临水径，自作探花人。岸柳何为者，都庐欲占春。
桥脚时依树，阶唇便作河。初无心可洗，谁作洗心歌。
景景照幽房，荧荧吐焰长。昔年江上女，曾向乞余光。
大暑流金石，寒风结冻云。梅花香度远，自有一枝春。
一泉流白玉，万里走黄金。人事有因革，宝源无古今。
止观心地法，色相本皆空。禅慧明宗性，超然万法中。
一门三刺史，四代五尚书。他族未闻有，朕今止见胡。
采茶莫掣叶，掣叶伤莲根。食子莫弃心，味苦生意存。
林下人归少，君归不待年。能令两蜀士，叹甚二疏贤。
丈室十一尺，闽山数百层。春风近梅柳，腊水漫沟塍。
遥岑舣舟见，野思过桥生。兴尽回兰棹，归鞍月正明。
望帝城中住，春宵血沁花。何乡真万里，还忆梦中家。
苍苍烟霁塔，了了月明山。坐久忽不见，蒙蒙杳杳间。
清贞表独立，半蕊便风流。信有魁天下，群芳未转头。
一个冬青树，莺声日日来。屋西偏娅姹，应是绿云堆。
明月耿清夜，乱蛩啼草根。幽人浑未寝，独自倚柴门。
明月在天上，流光遍草莱。平生一樽酒，思与故人开。
一阵春风起，依然故旧情。墙根霜下草，吾与汝更生。
一叶舟中宿，风高浪亦高。回头人世事，真觉细如毛。
请得一日假，来游半月泉。何人施大手，擘破水中天。
渌净堂前竹，秋期赴白云。不知缘底事，一日可无君。
渌净堂前鹤，孤栖守竹轩。胸中无限事，恨汝不能言。
索漠齐安郡，从来著放臣。如何风雪里，更送独归人。
瘦骨寒将断，衰髯摘更稀。未甘为死别，犹恐得生归。
日上气暾江，雪晴光眩野。记取到家时，锄i吾正把。
月明穿破裘，霜气涩孤剑。归来闭户坐，默数来时店。
诸兄无可寄，一语会须酬。晚岁俱黄发，相看万事休。
故人如念我，为说瘦栾栾。尚有身为患，已无心可安。
吾兄喜酒人，今汝亦能饮。一杯归诵此，万事邯郸枕。
东阡在何许，寒食江头路。哀哉魏城君，宿草荒新墓。
临分亦泫然，不为穷途泣。东阡时一到，莫遣牛羊入。
我梦随汝去，东阡松柏青。却入西州门，永愧北山灵。
竹笥与练裙，随时毕婚嫁。无事若相思，征鞍还一跨。
万里却来日，一庵仍独居。应笑谋生拙，团团如磨驴。
安石作假山，其中多诡怪。虽然知是假，争奈主人爱。
山堂夜岑寂，灯下看传灯。不觉灯花落，茶毗一个僧。
刘侯年少日，骏马拊便面。援弓雁自落，不待白羽贯。
蛙鸣青草泊，蝉噪垂杨浦。吾行亦偶然，及此新过雨。
烟火动村落，晨光尚熹微。田园处处好，渊明胡不归。
我行无疾徐，轻楫信溶漾。船留村市闹，闸发寒波涨。
舟人苦炎热，宿此乔木湾。清月未及上，黑云如颓山。
万窍号地籁，冲风散天池。喧y瞬息间，还挂斗与箕。
颍水非汉水，亦作蒲萄绿。恨无襄阳儿，令唱铜l曲。
我诗虽云拙，心平声韵和。年来烦恼尽，古井无由波。
急景归来早，穷阴晚不开。倾杯不能饮，留待卯君来。
青山若无素，偃蹇不相亲。要识芦山面，他年是故人。
自昔怀清赏，神游杳霭间。如今不是梦，真个在卢山。
芒鞋青竹杖，自挂百钱游。可怪深山里，人人识故侯。
阳谷宾初日，清台告协风。愿如风有信，长与日俱中。
草木渐知春，萌芽处处新。从今八千岁，合抱是灵椿。
霭霭龙旗色，琅琅木铎音。数行宽大诏，四海发生心。
阶下有龙潭，一泓寒且碧。不须抚两掌，流出仙人液。
谁从五竺国，分得一枝来。秀出重楼外，专除世上埃。
古院枫篁里，寥寥隔市喧。仙禽发异响，惊起老僧禅。
道眼转丹青，常於寂处鸣。早知雨是水，不作两般声。
阅世真难记，如公自不忘。其於书太简，正以懒相妨。
突兀隘空虚，他山总不如。君看道傍石，尽是补天余。
采秀撷群芳，争储百药良。太医初荐艾，庶草验蕃昌。
微凉生殿阁，习习满皇都。试问吾民愠，南风为解无。
谁能铺白簟，永日卧朱桥。树影栏边转，波光版底摇。
君来不遇我，我到不逢君。古殿依修柏，寒花对暮云。
彩胜镂新语，酥盘滴小诗。升平多乐事，应许外庭知。
肃肃槐庭午，沉沉玉漏稀。皇恩乐佳节，斗草得珠玑。
细雨晓风柔，春声入御沟。已漂新荇没，犹带断冰流。
双眉卷铁丝，两翅晕金碧。初来花争妍，忽去鬼无迹。
真人已不死，外慕堕空虚。犹余好名意，满树写天书。
万古仇池穴，归心负雪堂。殷勤竹里梦，犹自数山王。
洞外复空中，千千万万同。劳师唱竹颂，知是阿谁风。
田田抗朝阳，节节卧春水。平铺乱萍叶，屡动报鱼子。
采撷殊未厌，忽然已成阴。蝉鸣看不见，鹤立赴还深。
午景帘栊静，薰风草木酣。谁知恭俭德，彩缕出亲蚕。
甲观开千柱，飞楼擢九层。雪残乌鹊喜，翔舞下觚棱。
雨细方梅夏，风高已麦秋。应怜百花尽，绿叶暗红榴。
苇桃犹在户，椒柏已称觞。岁美风先应，朝回日渐长。
宝册琼瑶重，新庭松桂香。雪消春未动，碧瓦丽朝阳。
瑞日明天仗，仙云拥寿山。倚栏春昼永，金母在人间。
万岁菖蒲酒，千金琥珀杯。年年行乐处，新月挂池台。
朝罢金铺掩，人闲宝瑟尘。欲知慈俭德，书史乐青春。
翠筒初裹栋，芗黍复缠菰。水殿开冰监，琼浆冻玉壶。
强致南山树，来经渭水滩。生成未有意，鸦鹊莫相干。
独倚桄榔树，闲挑荜拨根。谋生看拙否，送老此蛮村。
安石作假山，其中多诡怪。虽然知是假，争奈主人爱。
故人已为土，衰鬓亦惊秋。犹喜孤山下，相逢说旧游。
空岩发灵籁，彷佛如风雷。只疑函宝剑，天遣六丁开。
霜降红梨熟，柔柯已不胜。未尝蠲夏渴，长见助春冰。
不及梨英软，应惭梅萼红。西园有千叶，淡伫更纤v。
上界足官府，飞升亦何益。还在此山中，相逢不相识。
花好长患稀，花多信佳否。未有四十枝，枝枝大如斗。
夭矫庭中桧，枯枝鹊踏消。瘦皮缠鹤骨，高顶转龙腰。
洪钟起暗室，飘瓦落空庭。谁言转丸手，能作殷床声。
流水照朱栏，浮萍乱明监。谁见槛上人，无言观物泛。
风雨何年别，留真向此邦。至今遗恨在，巧过不成双。
皎皎岩下泉，无人还自洁。不用比三星，清光同一月。
石室有金丹，山神不知秘。何必露光芒，夜半惊童稚。
风流意不尽，独自送残芳。色作裙腰染，名随酒盏狂。
宛转回文锦，萦盈连理花。何须郭忠恕，匹素画缫车。
落日明孤塔，青山绕病身。知君向西望，不愧塔中人。
笔与子皆逝，诗今谁为新。空遗运斤质，却吊断弦人。
既聚伏波米，还数魏舒筹。应笑苏夫子，侥幸得湖州。
依依古松子，郁郁绿毛身。每长须成节，明年渐庇人。
渐台通翠浪，暑殿转清风。帘卷东朝散，金乌未遽中。
小殿黄金榜，珠帘白玉钩。一声双日跸，春色满皇州。
日永蚕收簇，风高麦上场。朝来藉田令，菰黍献时芳。
舞羽诸羌伏，销兵万汇苏。只应黄纸诰，便是赤灵符。
仗下春朝散，宫中昼漏稀。两厢休侍御，应下读书帏。
争开不待叶，密缀欲无条。傍沼人窥监，惊鱼水溅桥。
折为督邮腰，悬作山人室。殊非濮上音，信是泗滨石。
两角徒自长，空飞不服箱。为牛竟何事，利吻穴枯桑。
腥涎不满壳，聊足以自濡。升高不知回，竟作黏壁枯。
晓色兼秋色，蝉声杂鸟声。壮怀销铄尽，回首尚心惊。
流水随弦滑，清风入指寒。坐中有狂客，莫近绣帘弹。
拆却相公庵，泥却驸马竹。天下人总知，流入传灯录。
开花送余寒，结子及新火。关中幸无梅，汝强充鼎和。
博士雅好饮，空山谁与娱。莫向骊山去，君王不喜儒。
湖上移鱼子，初生不畏人。自从识钩饵，欲见更无因。
结根岂殊众，修柯独出林。孤高不可恃，岁晚霜风侵。
居人几番老，枣树未成槎。汝长才堪轴，吾归已及瓜。
皓色生瓯面，堪称雪见羞。东坡调诗腹，今夜睡应休。
建茶三十片，不审味如何。奉赠包居士，僧房战睡魔。
寻花不惜命，爱雪常忍冻。三为郡太守，清似於陵仲。
花光红满栏，草色绿无岸。不逢青眼人，长歌白石涧。
长安自不远，蜀客苦思归。莫教名障日，唤作小峨眉。
为湖始何人，人贤物亦久。所以甘棠名，百年犹不朽。
明月照寒宵，湖水白如昼。纵览泊中流，清光应可就。
溪流去无穷，路远更难尽。信步到桥边，望中千里近。
青青林间竹，有亭才袤丈。林深隔嚣尘，人间见真尚。
晓漏催银烛，新春趁贺朝。御香烟馥郁，宫佩影飘_。
岁近寒风薄，宫深爱日迟。欲知春到处，梅杏有新枝。
乘震司春令，先天布政经。人时颁凤历，农事视龙星。
光宅唐尧日，暄和太昊春。德如天溥爱，性与帝同仁。
西昴昏当午，诹訾旦在东。圣君南面治，常候四星中。
爱敬承三殿，慈柔化六宫。常膺万春祝，永继二南风。
甲观翔云覆，新宫书漏长。柳条初弄色，梅蕊已飘香。
九扈方司启，潜阳已发春。瑶觞进椒柏，眉寿祝灵椿。
冬至四十六，三阳生此辰。帝令天下寿，钻燧教斯民。
昼景添宫漏，慈闱念女功。常时浴蚕日，亲到濯龙宫。
气至风条达，阳升土坟盈。芸芸生物遂，两两泰阶平。
圣诏颁宽大，天恩遍迩遐。雷风孚号令，草木动萌芽。
宝历书推律，春觞颂献椒。年年似今日，三万八千朝。
爱重八九月，登高上下楼。林红云白处，寒濑泊渔舟。
留侯决成败，面折愧周昌。垂老召商叟，鸿鹄自高翔。
诸吕更相王，陈平气何索。千金寿绛侯，刘宗知有托。
贾生料吴楚，竟毙大梁城。一身不自保，痛哭空伤生。
桓文服荆楚，安取破国都。孔明不料敌，一世空驰驱。
安石善谈笑，挥尘却苻秦。妄起并吞意，终残吴越人。
江河浪如屋，要须沧海容。可怜狄仁杰，犹复负娄公。
执热宁忘濯，清心自释烦。东朝闻好语，畏日解余暄。
决狱初迎雨，开仓旋取陈。青黄今接夏，饥疫免忧春。
寿康朝谒蚤，长信燕闲多。不有图书乐，其如昼漏何。
蚕宫罢采撷，暴室献朱黄。翕呷霜纨动，阑班彩缕长。
晓起钟犹凝，朝回露欲乾。逡巡下清跸，委曲问平安。
压蔗出寒浆，敲冰簇画堂。人间正袢暑，天上绝清凉。
修厦欺晴日，重帘度细风。群仙不烦促，长在广寒宫。
溽暑避华构，清风迎早朝。枫槐高自舞，冰雪晚初消。
南讹初应历，五日未生阴。灵药收农录，薰风拂舜琴。
皇心本夷旷，一气自炎凉。不废荆吴旧，民风见未央。
云生如涌泉，云散如翻水。百变一凭栏，悠悠定谁使。
湖里种荷花，湖边种杨柳。何处渡桥人，问是人间否。
叶如石楠坚，实比霜柑大。穿径得新苞，令公忆鲈d。
开花浊水中，抱性一何洁。朱槛月明时，清香为谁发。
官是劝农官，种桑亦其所。安得陌上人，隔叶攀条语。
野人三四家，桑麻足生意。试与叩柴荆，言辞应有味。
春晚百花齐，绵绵巧如织。细雨洗还明，轻风卷无迹。
风梢绕檐匝，霜干当窗净。遥知素壁上，醉墨森相映。
猗猗翠蔓长，蔼蔼繁香足。绮席堕残英，芳樽渍余馥。
谁言使君贫，已用谷量竹。盈谷万万竿，何曾一竿曲。
芦深可藏人，下有扁舟泊。正似洞庭风，日莫孤帆落。
觞流无定处，客醉醒还酌。毋令仲御歌，空使人惊愕。
台高天汉近，匹练挂林端。秋深霜露重，谁见落西山。
离披寒露下，萧索微风触。摧折有余青，从横未须束。
风高莲欲衰，霜重蓼初发。会使此池中，秋芳未尝歇。
使君美且仁，遍地种桃李。岂独放春花，行看食秋子。
绿竹覆清渠，尘心日日疏。使君遗癖在，苦要读文书。
夜色何苍苍，月明久未上。不上倚城台，无奈东南嶂。
泉来草木滋，泉去池塘满。委曲到庭除，清泠备晨盥。
溪浅复通桥，过者犹恨懒。赖有沙上鸥，常为独游伴。
重露覆千花，繁香凝畦圃。不忍日将曦，散逐微风去。
虚亭面疏篁，窈窕众景聚。更与坐中人，行寻望来处。
隐居亦非难，欲少求易遂。有意未成归，聊就茅檐试。
林高日气薄，竹色净如水。寂历断人声，时有鸣禽起。
处世欲无言，事至或未可。唯有此亭空，宴坐聊从我。
动静惟所遇，仁智亦偶然。谁见二物外，犹有天地全。
空陂放修竹，肃肃复冥冥。莫除坞外笋，从使入园生。
湖南堂宇深，湖北林亭远。不作过湖桥，两处那相见。
盘曲山前路，流年向此消。兴亡须一吊，范叟卧山腰。
孤绝山南寺，僧居无限清。不知行道处，空听暮钟声。
龙眠渌净中，微吟作云雨。幽人建德居，知是清风主。
石室空无主，浮云自去来。人间春雨足，归意带风雷。
此心初无住，每与物皆禅。如何一丸墨，舒卷化山川。
溪深龟鱼骄，石瘦椿楠劲。借子木兰船，宽我芒鞋病。
世道自破碎，全理未尝违。溪山亦何有，永觉平日非。
山居少华丽，牵茅结净屋。此间不受尘，幽人亦新沐。
泉流逢石缺，脉散成宝网。水作璎珞看，山是如来想。
佛口如澜翻，初无一正定。画作正定看，於何是佛性。
岩花不可攀，翔蕊久未堕。忽下幽人前，知子观空坐。
苍壁立精铁，县泉泻天绅。山行见已久，指与未来人。
置马步岩间，岩前得平地。肴蔬取行簏，粗饱有遗味。
层崖落飞泉，微风泛乔木。坐遣谷中人，家家有琴筑。
白龙昼饮潭，修尾挂石壁。幽人欲下看，雨雹晴相射。
倚崖开翠屏，临潭置苔石。有所独无人，君心得未得。
共恨春不长，逡巡就摇落。一见洞中天，真知世间恶。
石门日不下，潭镜月长临。细细溪风渡，相看识此心。
清溪便种稻，秋晚连云熟。不待见新舂，西风芗自足。
山开稍有路，水放亦成川。游人得所息，真意方澹然。
昔年有迁客，携手醉嵌岩。去我岁已百，游人忽复三。
杜门本畏人，门开自无客。孤坐忽三年，心空无一物。
众音入我耳，诸色过吾目。闻见长历然，灵源不受触。
慈心净无垢，尚爱南斋竹。当暑得清风，冷然若新沐。
老桧真百尺，疏竹疑千亩。纷纷霰雪中，见此岁寒友。
栽竹种松桧，十年未成阴。昔人定知我，为我养南林。
久无叩门声，剥啄问何故。田中有人至，昨夜盈尺雨。
我居近西城，城枕湖一曲。不到平湖上，何物禁吾足。
北临凤凰台，凤去台亦圮。萋萋修竹林，喈喈何日至。
避事已谢客，养性不看书。书中多感遇，掩卷辄长吁。
人言里中旧，独有陈太丘。文若命世人，惜哉忧人忧。
巢由老箕山，遁世聊可耳。临流愧尧舜，又甚陈仲子。
长空开积雨，清夜流明月。看尽上楼人，油然就西没。
谁遣常时月，偏从此夜明。暗添珠百倍，潜感兔多生。
欲见初容烛，将升尚有星。渐高围渐小，云外转亭亭。
明入庭阴白，寒侵酒气微。夜深看更好，楼上渐人稀。
浮光看不定，重露试还无。影翻狂舞客，明误已栖乌。
巧转上人衣，徐行度楼角。河汉冷无云，冥冥独飞鹊。
看久须扶立，行贪遂失归。谁能终不睡，烂醉羽觞飞。
易经传父子，前后弓帛贲。衣钵堂室中，千古发潜秘。
以心为形役，徇人失天真。蕨薇与杞荑，求仁始得仁。
龟雒俨如故，玉灵诚有知。归舻带江海，澡濯我清伊。
蚁封于何险，醯鸡岂必嗤。须弥一目了，亭中大然之。
辋川题作浪，武昌栽属宫。爱思如孔阶，茸髯摆奇观。
源深派河汉，蹙蹙寻常窄。嗜芰借甘滋，无涯君子泽。
昼扃熟鹿守，晨启素鸦驯。延陵挂孤剑，吴月照k岷。
怀仙津步翳，凡圣隔两尘。长统植园果，老幼分甘珍。
山川忽摇落，风雪交岁暮。堂堂十八公，正尔守门户。
峨峨溪畔石，迢迢石边路。寄言名利徒，清闲诚足慕。
淡月微云外，街泥小雨馀。人如墟市散，灯似晓星疏。
武昌古名地，英秀森琳琅。既号诗书窟，复称云水乡。
滩头鸣榔去，偃仰醉霜月。意倦早归来，风波渺愁绝。
松接朝天路，钟闻贾客船。醮坛秋有月，丹井古无泉。
边笳动地吹，铁衣寒未卸。壮士冢累累，骨香千载下。
稍觉香熏鼻，还思酒人唇。盈缸止三斗，可拨瓮头春。
江花江水意，春色为谁多。极目天涯草，凄凄奈尔何。
悄悄瞻青壁，悠悠瞩翠林。流莺无一事，声远薜萝阴。
南山竹机笛，北山桐可琴。得如听松风，中有太古音。
真隐由中土，行窝赏太平。生无皱眉事，单为杜鹃声。
泰岳聊逃雨，湘山偶阻风。伐树仍封树，元无罪与功。
王粲初开井，山翁旧醉池。林掩羊公庙，渊沈杜预碑。
孔明高卧处，庞统旧居时。遇主龙方起，逢辰骥莫追。
风叶相仍下，家童未埽除。绵联封蛰户，残缺带虫书。
谷鸟鸣声滑，山云变态新。清渠不没胫，亦有浣纱人。
缤纷迎酒伎，宛转卖花声。偶似承平世，携书试凤城。
比屋单衣日，名城冷食天。居人多上冢，远客未归田。
风日都门外，楼台十万家。西湖春事足，不话洛阳花。
舴艋填芳渚，秋千闹粉墙。人争桃李节，吾忆藕花凉。
匆匆清明了，能馀几许春。花开更风雨，肠断惜春人。
石灶沧潭上，烹茶定几回。舟人因记得，俗客未经来。
铁笛空山巅，悲裂苍岩破。惊起山中人，指点飞仵过。
折竹声相闻，想见雪深尺。愁杀小臣心，桥山葬明日。
海内中和日，云间已上辰。笙歌九天半，花木十洲春。
偶来松树下，高枕石头眠。山中无历日，寒尽不知年。
数目相望极，须知意思迷。梦魂不怕险，飞过大江西。
引泉已成沼，对石宜破窗。他年涧上桥，为子书春淙。
南涧静者徒，小试扶颠手。期毕栋宇工，拂衣入岩岫。
问禅去灵隐，听讲去天竺。还有无求人，来寻灵鹫宿。
攀藤缘绝壑，野鹿场边去。鸟衔山果来，落上鹿眠处。
今日是重阳，劳师访野堂。相逢又无语，篱下菊花黄。
日高霞散彩，松老鹤巢枝。坏壁诗犹在，纱笼何用之。
肉谱知何从，涂高流亦深。汉相似尧相，奕兰端至今。
至生恰平生，一万八千日。头白无所成，唯堪伴幽逸。
仙游知几年，晨香梵古佛。人移境亦移，高风日披拂。
白云每亭亭，其出亦何心。贤侯考之天，无谓由蹄涔。
飞锡破晓色，红叶弄吴枫。闻名且见面，清明豁长空。
方期秋气高，遍阅山水窟。青鞋此蜚动，幽意那可及。
端坐阅四时，烂然各有第。新篇敌岛可，邮筒当数寄。
中庭可明月，况此方扬辉。霏谭隔千里，使我几忘归。
草色红泉井，桐阴白板扉。徘徊不忍去，坐待白云归。
木杪出危阁，轩窗罗翠屏。更须登石望，欲尽远山青。
草市人朝醉，畲田夜火明。泷江入地泻，栈道出云行。
羽客朝元地，遣坛古寺中。炼成丹龟在，骑去鹤巢空。
五代浮屠阁，危层不易攀。晓光诸寺塔，晴露别州山。
端石如池状，润疑云雨通。粗官不识字，好去伴诗翁。
地穷山亦断，烟水是封圻。外国衣装盛，中原气象非。
谈笑沦漪阁，藤花竹叶间。易醒江上酒，难画雨中山。
冷逐江梅使，先春下桂林。湖平三楚出，岭尽百蛮深。
乱草藏边路，寒禽下戍楼。伏波渠水浅，难载济川舟。
舍辔厉天险，身疑出鸟群。罅开蛮俗合，脊尽瘴江分。
兜率一峰旁，林开见宝幢。鸟行高避县，山骨下连江。
川流八桂末，地势九疑余。不惮勤酬唱，江通丙穴鱼。
节逢重九日，郡占五溪间。止水痕依岸，行云影过山。
使君合浦来，示我海滨石。千岩秀掌上，大者不盈尺。
星落胡王死，河窍汉使归。雪山经夏冷，天马入秋肥。
南极苍梧郡，江山号胜游。海天晴动水，峡月夜随舟。
歌吹深秋节，香灯古佛园。细泉初落石，远岫正当门。
昔时孟太守，忠信行海隅。不贼蚌蛤胎，水底多还珠。
路到龙楼处，阴森觉有灵。山腰过云黑，石眼出泉腥。
民归新邑去，古寺静寥寥。僧映水遮户，客随云过桥。
绝塞多秋色，孤城易夕阳。此间饶宠辱，还我水云乡。
汉节护诸蛮，徘徊瘴疠间。少希铜马式，老厌玉门关。
平湖七百里，四望白波围。影触吴天阔，寒吞楚泽微。
假守昭平郡，偷闲少送迎。亭标梅句老，堂识敬公名。
假守昭平郡，当门桂水清。海遥稀蚌迹，峡近足滩声。
假守昭平郡，诗情比阆仙。蝉声风叶外，鸟影月池边。
草际露华白，天边云浪开。好风何处起，和月入帘来。
水将罗带绕，山展画图开。二十年前客，身闲又此来。
寒日边声断，春风塞草长。传闻汉都护，归奉万年觞。
华州回道士，来到岳阳城。别我游何处，秋空一剑横。
山中人事违，天眼中修定。我本无根株，只将笋为命。
樱桃真小子，龙眼是凡姿。橄榄为下辈，枇杷作客儿。
草色侵书绿，依山多得阴。月高猿挂树，惊起夜栖禽。
云深行俗迷，但逐樵夫去。遥闻难犬声，人家在何处。
断石倚枯柳，古色凝空青。落日借猿坐，清晨同鹤登。
入谷但杳冥，欲忘人环近。烟霞谁与娱，烦君赋招隐。
青冥风露凄，玉笙浮缥缈。石藓蚀秋花，罗月淡清晓。
昭崖泫泉液，勃勃上云气。未遂朝宗顾，先有为霖意。
苍然隔尘世，正对幽人家。绝宜疏雨馀，斜阳点寒鸦。
山鸟戛曙烟，扶桑挂初日。岩栖学仙侣，应试餐霞术。
石壁倚苍峭，香荪湿蒙茸。闻名九歌裹，识面此山中。
看云已堪眠，待月兼宜坐。谁令作棋局，却使苍苔破。
以我鼻端气，观此石间风。理固未易瓣，妙处要相同。
数点庐峰雪，吹入冲陶云。山灵定惊怪，佳景被子分。
人世纷喧嚣，空山自茅栋。烦君固扃~，保此曲肱梦。
高人厌斋纷，不肯楼平地。木末敞轩窗，吒此超然意。
窈窕东北峰，到眼佳有馀。行人日攀缘，岂知供我娱。
截断浙东云，朝昏变奇状。平生采芝心，复此一惆怅。
树借看书影，蝉供隐几声。人稀忘屋小，地净觉凉生。
寒阴竹梢云，清分稻畦水。无令鸥鹭知，惊散菰蒲雨。
西山入拄颊，终带板绶累。悠悠轩中人，心闲得真趣。
竹径清入内，消得此闲行。不待锄苍藓，频来径自成。
铁爪玉龙鳞，红冠不染尘。五更才报晓，惊动世间人。
圣德临尊极，民心戴至仁。喜逢重午节，共祝万年春。
永日虽祥郁，风生殿阁凉。圣心非独乐，均施遍多方。
浮云本无心，人心逐云去。更作归云堂，云归竟何处。
春雪正纷纷，荒山昼掩门。羡君筋力健，策杖过前村。
直指岭头路，宁论几日回。寻春有消息，寄我一枝梅。
道大光今古，功成付圣明。超然群物表，但见四时行。
漏转铜壶永，风来玉殿清。天申佳节近，比屋尽欢声。
外物虽无累，诚心每在民。薰风能解愠，亦足助尧仁。
火德方居夏，端符帝运亨。化工初不宰，继照付重明。
和乐天申节，雍容物外身。群生蒙长养，谁复识尧仁。
水殿风来细，槐庭日度迟。对心无外累，动息自随时。
周室兴王业，尧图授圣人。谁知皆内助，功德古无伦。
仁心均动植，风化正邦家。福庆方骈集，灵符尚辟邪。
心境俱清净，能令五月凉。芬香随处有，不待沐兰汤。
中兴虽帝业，内治本阴功。天下供荣养，方知福报崇。
乾坤皆数五，日月正符同。但仰重离照，难名厚载功。
宝殿名康寿，皇心在祝延。愿从重五日，更阅万千年。
本是扶犁客，随缘漫作官。故山应念我，薇蕨已阑干。
芒芒北邙山，高坟尽无主。惟有石麒麟，相向立秋雨。
夜泊青山下，江空不受尘。只看波底月，便是谪仙人。
王侯多第宅，草满玉阑干。纵有春光在，人谁看牡丹。
唐不过李仙，宋不过苏子。此泉来高处，亦复聊尔耳。
越女为驱虏，朝来揽镜慵。欲梳新堕马，忍□□□□。
往事空求佛，当年误买邻。悠悠思舐犊，烟雨暗松筠。
侵床绿意多，过牖松花落。草堂一编诗，送客不下阁。
荣禄嗟何及，明恩愧未酬。欲寻西掖路，更上北山头。
迸月川鱼跃，开云岭鸟翻。径斜荒草恶，台废治花繁。
碧芜平野旷，黄菊晚村深。客倦留甘饮，身闲累苦吟。
迢迢建业水，中有武昌鱼。别後应相忆，能忘数寄书。
执手乍欣怅，霜毛应更新。依然旧童子，却想梦前身。
独卧无心起，春风闭寂寥。鸟声谁唤汝，屋角故相撩。
轧轧橹声急，苍苍江日低。吾行有定止，潮汐自东西。
一公持一钵，想复度遥岑。地瘦无黄犊，春来草更深。
此物非他物，今吾即故吾。今吾如可状，此物若为摹。
新春十日雨，雨晴门始开。静看苍苔纹，莫上人衣来。
扫地待花落，惜花轻著尘。游人少春恋，踏去却寻春。
十载九华边，归期尚渺然。秋风一乘传，更觉负林泉。
诸偶缘安有，实相非相偶。虽神如季咸，终亦失而走。
官身有吏责，触事遇嫌猜。野性岂堪此，庐山归去来。
休公遂不起，难料复难忘。玉骨随薪尽，空留一分香。
芳草知谁种，缘阶已数丛。无心与时竞，何苦绿匆匆。
沟港重重柳，山坡处处梅。小舆穿麦过，狭径碍桑回。
马上逢归燕，知从何处来。贪寻旧巢去，不带锦书回。
翩翩白凫鸥，泛泛水中游。西来久不见，梦想在沧洲。
春半花才发，多应不奈寒。北人初未识，浑作杏花看。
花下一壶酒，定将谁举杯。雪英飞落近，疑是故人来。
断取沧州趣，移来六月天。道人三昧力，变化只和铅。
云从锺山起，却入锺山去。借问山中人，云今在何处。
云从无心来，还向无心去。无心无处寻，莫觅无心处。
江水漾西风，江花脱晚红。离情被横笛，吹过乱山东。
净相前朝寺，荒凉二十秋。曾游减劫坏，今遇胜缘修。
去岁别南岳，前年返泐潭。临机一句子，今日遇同参。
出谷频回首，逢人更断肠。桐乡岂爱我，我自爱桐乡。
相看不忍发，惨澹暮潮平。语罢更携手，月明州渚生。
聊行弄芳草，独坐隐团蒲。问客茅檐日，君家有此无。
荡漾舟中客，徘徊楼上人。沧波浩无主，两桨邈难亲。
墙角数枝梅，凌寒独自开。遥知不是雪，为有暗香来。
梦长随永漏，吟苦杂疏锺。动盖荷风劲，沾裳菊露浓。
岁熟田家乐，秋风客自悲。茫茫曲城路，归马日斜时。
南浦随花去，回舟路已迷。暗香无觅处，日落画桥西。
惠施说万物，盘特忘一句。寄语读书人，呶呶非胜处。
霹雳沟西路，柴荆四五家。忆曾骑款段，随音入桃花。
蒲叶清浅水，杏花和暖风。地偏绿底绿，人老为谁红。
空怀谁与论，梦境偶相值。莫将漱流齿，欲挂功名事。
宿雨清畿甸，朝阳丽帝城。丰年人乐业，陇上踏歌声。
染云为柳叶，剪水作梨花。不是春风巧，何缘有岁华。
溪桥接桑畦，钓笼晓群过。今朝去何早，向晚蚕恐饿。
山鸡照渌水，自爱一何愚。文采为世用，适足累形躯。
随月出山去，寻云相伴归。春晨花上露，芳气著人衣。
檐两乱淋幔，风悲兰杜秋。相看更促膝，人老自多愁。
久不在城市，少留心怅然。幽芳可揽结，伫子饮云泉。
日日思北山，而今北山去。寄语白莲庵，迎我青松路。
举族贫兼病，烦君药石功。长安何日到，一一问归鸿。
池散田田碧，台敷灼灼红。年华岂有尽，心赏亦无穷。
淮口西风急，君行定几时。故应今夜月，未便照相思。
北客怜同姓，南流感似人。相分岂相忘，临路更情亲。
黄雀有头颅，长行万里余。想因君出守，暂得免包苴。
细书妨老读，长簟惬昏眼。取簟且一息，抛书还少年。
欲寻阿练若，曳屐出东冈。涧谷芳菲少，春风著野桑。
我行天即雨，我止雨还住。雨岂为我行，邂逅与相遇。
寒时暖处坐，热时凉处行。众生不异佛，佛即是众生。
风吹洞口云，水动山头月。野老时问人，前村多少雪。
定林自有主，我为林下客。客主各有心，还能共岑寂。
云与渊明出，风随御寇还。燎炉无伏火，蕙帐冷空山。
爱此江边好，留连至日斜。眠分黄犊草，坐占白鸥沙。
荷叶参差卷，榴花次第开。但令心有赏，岁月任渠催。
为忆去年梅，凌寒特地来。闰前空腊尽，浑未有花开。
日净山如染，风暄草欲薰。梅残数点雪，麦涨一溪云。
一切法无差，水牛生象牙。莫将无量义，欲觅妙莲华。
桥横葛仙陂，住近杨雄宅。主人胡不归，为我炊香白。
神阙澹朝晖，苍苍露未曦。龙车不可望，投老涕沾衣。
伫立望锺山，阳春更萧瑟。暮寻北郭归，故绕东冈出。
卧闻黄栗留，起见白符鸠。坐引鱼儿戏，行将鹿女游。
五柳柴桑宅，三杨白下亭。往来无一事，长得见青青。
侏优戏场中，一贵复一贱。心知本自同，所以无欣怨。
李白今何在，桃红已索然。君看赤松子，犹自不长年。
可怜台上谷，转目已阴繁。不解诗人意，何为乐彼园。
故畦抛汝水，新垄寄锺山。为问扬州月，何时照我还。
已作湖阴客，如何更远游。章江昨夜月，送我到扬州。
证圣南朝寺，三年到百回。不知墙下路，今日几荷开。
桃李石城坞，饷田三月时。柴荆常自闭，花发少人知。
北山云漠漠，南涧水悠悠。去此非吾愿，临分更上楼。
武林王居士，与子俱学佛。以财供佛事，不自费一物。
我自山中客，何缘有此名。当缘琴不鼓，人不见亏成。
闭户欲推愁，愁终不肯去。底事春风来，留愁愁不住。
直道难行久，前程岂易裁。逊斋姜辣口，奄有世间y。
冷面无惭色，真心不脱空。虽然y在我，终是与人忠。
万物正摇落，梅花独可人。空中三五点，天地便精神。
岁寒我与偶，独抱幽贞长。笔下孤梢瘦，冰花纸上香。
笔头开造化，花外越精神。偃蹇y龙表，新梢最可人。
冰蕤开雪颖，墨妙发孤香。不袭逃禅印，枝头有异光。
穷冬天地闭，万物正雕残。玉立清梢表，天然独耐寒。
胸中含静操，笔下走寒梢。一见孤山客，清香尽拆苞。
素质天然静，清芬绕鼻根。更於翘楚上，一笔起冰魂。
一枝横出晓，霜外数花开。谁识生绡上，清香静处来。
断岸临江渚，风声瑟瑟寒。苍髯五君子，莫作大夫看。
浩浩云横坞，霏霏雨不收。野桥人少度，寂寞卧清秋。
虎啸风生壑，龙藏气吐云。草庐勿高卧，天地正sa。
江村依密树，目远送征鸿。不尽暮天碧，谁续芦花风。
一壑云屏展，江横万里长。渔舟下滩去，寂寞舞斜阳。
精蓝夹江干，钟鼓时相应。两山遮不断，楼阁若争胜。
浩浩乾坤阔，微微见断山。颇兴浮海意，吾道正多艰。
画出女墙月，老子兴不浅。谁识春光中，解使平湖敛。
断屿数行树，孤舟一叶横。前山风雨暗，此岸已天明。
山外江村晚，纵横八九家。过桥无路处，人思渺天涯。
点点飞来雁，空中若有音。诗翁正牢落，识汝别离心。
梵宇出林杪，暝色敛烟树。钟声有针中，听於无听处。
落日下大野，江边渔事收。小舟横断岸，长笛一声秋。
居淡经营中，落笔景已换。不见片帆归，危樯还泊岸。
独跨蓝关马，茫茫道且长。谁知寒彻骨，一雪到潇湘。
寂寞小桥前，山人住何处。村童酤酒随，策杖同归去。
绿阴最深处，楼阁出林杪。江阔野桥间，目断行人少。
断岸江波阔，迢迢十里宽。人烟藏处密，霁色媚寒滩。
石护山溪口，溪溪自有原。若非江海量，曷受百川奔。
两水汇长江，绝壁上苍翠。前头风浪恶，危樯且深避。
缥缈云烟外，迢迢江水明。数家藏密树，一塔峭孤城。
野渡人归处，纵横八九家。晚来寒力健，风q酒帘斜。
晚得知心友，芳樽日日开。不辞江路远，依旧抱琴来。
名利驱驰急，江山自古今。舟行水上意，人立渡头心。
到岸未为了，行行万里涂。举头岐路惑，岩畔过樵夫。
溅石韵寒泉，依稀言语处。回处觉无人，又上前溪去。
颇怪韩夫子，犹疑谢自然。至今成福地，自古有神仙。
上阁便见海，入门方是山。塔高端似笔，城转曲如环。
越国启封后，余地连吴楚。事著因一时，留名遂千古。
山水三池郡，平湖坞可园。要成真史隐，故作小桃源。
二水清浑合，三山锦绣张。迹沉簿书沉，身在水云乡。
金缕黄龙扇，兰芽翠釜汤。君王回浴殿，步辇正生香。
绕臂双绦脱，红纱昼梦惊。连吹紫云曲，不及晚妆成。
绿艾初垂户，青菰已剑觞。人归宫殿午，偏觉昼阴长。
万里关山静，清阴满塞榆。如何金殿里，犹献辟兵符。
瑞日浮丹阙，仙云满玉与。更传长命缕，宝历万年馀。
泰一扶皇运，真人感赤精。更逢端午节，君德万方明。
御醑璩杯白，仙风羽扇清。灵符不须进，汉垒已销兵。
万里来珍贡，风澜静四溟。鱼龙惊咒水，神雾忽生庭。
玉作仙家殿，都无暑气侵。犹裁葵叶扇，常有爱君心。
茧馆桑阴合，新丝已上机。忧勤不知暑，亲织衮龙衣。
金屋风光别，仍逢令节新。争传九子粽，皇祚续千春。
五月炎风炽，忧勤紫掖中。摧裁恤刑诏，晓下未央宫。
两仪坤载厚，四海母仪深。愿上菖花酒，年年圣子心。
汉殿炎风少，轻凉已动衣。每来观织室，不许夜停机。
仙艾垂门绿，录丝绕户长。何人握彤管，金殿纪多样。
有德名终大，无为福自延。更闻天子孝，荐术助长年。
宝缕千祥集，灵符百疫奔。天人无限福，未老见曾孙。
翠缕争垂柳，红酥旋点花。林中都未有，疑是旧年华。
玉殿闻春到，罗衣照地红。君恩深汉帝，不惜舞东风。
北地凝阴尽，千门涉气新。年年金殿里，宝字贴宜春。
丽日凝丹阙，光风拂紫闱。欲知春色早，先上赭黄衣。
正道仪中阃，柔风表六宫。一倾春日酒，万寿与君同。
未染仙人杏，先柔帝女桑。应知蚕事早，不独门年芳。
御柳依然绿，宫苔取次生。黄鹂深处语，不似旧时声。
平昔歌舞断，凝尘满画梁。昭阳新奏曲，谁得奉君觞。
舂罢鸡□□，□行犬吠难。溪深水马健，霜重橘奴肥。
几日同不到，到山心自清。棱棱有方石，拾得通仙灵。
野桥人迹少，林静谷风闲。谁识孤峰顶，悠然宇宙宽。
眼看沧海近，身与白云高。回影连三岛，盘根压六鳌。
扫地待花落，惜花轻眷尘。游人空眷恋，踏去却寻春。
神龙谢子车，子能未足多。上润虽已然，下竭将奈何。
我必为人用，不必用於人。若也责不耕，君其问诸田。
水车谢神龙，下竭固无奈。旱则我为用，尔龙尚何谓。
大樗吾犹伐，小樗何畏孽。吾缺犹俟磨，尔折将奈何。
来何必召云，去何必飞天。我名不为龙，何能雨尔田。
一畦失之荒，尔力亦可耨。天下方漫芜，尔功亦何有。
种花红不实，俗客醉仍喧。拔去树嘉谷，日无人过门。
卒卒往来舟，翻翻逐利谋。中流谁自溺，方去不回头。
双只水中凫，足短翼有余。飞高既能远，行陆安事俱。
双只水中凫，来疾去闲暇。江湖风晚波，泛泛自高下。
双只水中凫，已往又回顾。弋者窥未知，舟来避还去。
双只水中凫，常在水中居。还有笼中鹜，腾轩仰不如。
双只水中凫，食饱不出水。灵凤来何时，源鹄志万里。
雪斋凡数种，此种出清漳。或作西斋号，南州许擅场。
长沙游玩地，多有墨工奇。旧说胡光烈，今夸郑子仪。
柯山叶茂实，胶法颇精坚。潘李今何处，斯人得正传。
齐峰何处是，似亦出柯山。此是西山物，研磨双泪潸。
墨上署臣字，必曾经进来。一年磨一寸，须作墨中魁。
西窗枕寒池，池边老松树。渴猿下偷泉，见影忽惊去。
居士作层楼，不爱风花雪。待得野云收，只钓溪边月。
松罗石室中，清雅胜支公。地静无尘到，天高有穴通。
寂寞之淳音，其为乐至深。应嫌鼓腹者，独自抚弦琴。
妾命薄如叶，流离万里行。燕尘燕塞外，愁坐听衣声。
万里倦行役，秋来瘦几分。因看河北月，忽忆海东云。
外貌千层绿，中心一晕红。封侯吾不愿，颜羡木奴丰。
怀归空有感，包贡则无因。跳入商山去，添予作五人。
奏邸成遗恨，沧浪足胜游。一篇水月记，照彻五湖秋。
清影十分月，暗香干柄莲。不知从此别，高会复何年。
地高风易作，天漏雨偏多。访橘苏仙井，看碑义帝坡。
忆昔韩退之，南征过吾州。持觞看叉鱼，妙句落芳洲。
画堂灯已灭，弹指向谁说。去住本寻常，春风扫残雪。
杰阁入风云，分明是得君。湖山尽行乐，愁杀岳将军。
一雨日夜零，阶前草更青。西风忽萧飒，残月照空庭。
钟鼎山林事，都庐一梦中。观音门里去，叶叶响悲风。
岂无和靖诗，亦有广平赋。多为花写真，终难尽佳处。
花开有底急，迫此岁律残。捷报春信来，不知冰雪寒。
玉色不受垢，照影清江滨。江雪岂不寒，枝头浑似春。
虬根蚀土石，老干饱霜雪。孙枝吐春妍，靳惜那忍折。
北枝未春风，南枝先暖雪。吹香只自怜，驿使音尘绝。
幽人自爱花，花落恨岑寂。岂悟化工意，褪花方着实。
诗人自情亲，俗子极交浅。所以疏着花，即之风韵远。
点缀鹤膝枝，无谓花萼小。亦有鼎实存，相期春事了。
迥野殊寂寥，孤芳太清绝。暗香疑有无，似亦畏攀折。
皎皎姑射仙，缟衣而黄里。一别如许时，见之先失喜。
为郎缝春衣，春尽郎未归。羞见庭下花，一双胡蝶飞。
良人久在外，想像裁香罗。放下金粟尺，无言颦翠蛾。
花开复花谢，堕在藩溷边。不惜花落尽，惜无长少年。
寥落求凤凰，凄凉舐犊牛。有时追往事，无处著清愁。
路入三家市，墙围十亩园。云山如画出，人住小桃源。
济济斑衣子，怡怡白发亲。紫萱偏得地，玉树解留春。
冬夏勤温情，晨昏洁膳羞。堂中人不老，庭下草忘忧。
今代冯野王，声满东海滨。可敬亦可爱，温然气如春。
绿绮弦朱丝，为我调白雪。此亦化绪余，所长兼五绝。
尝试评公诗，崖岸极孤绝。同僚笔可焚，后学巾宜折。
清真去边幅，明白倾底里。枳棘见鸾凰，十倍跫然喜。
讲道师友少，稽古编简残。何以起斯文，念之心为寒。
银钩入翠珉，文字本肤浅。以书不以辞，恃此或行远。
人品如许高，不卑一官小。居之以廉勤，王事岂难了。
霏霏玉麈谈，鄙吝堪澡雪。每见辄有闻，敢惮频磬折。
道本无垢净，境自有喧寂。愿闻禅说中，何以得真实。
黄门执戟翁，晚乃薄词赋。我宜草玄文，未必知妙处。
两眼明如月，江湖度十春。问谁当鼎贵，笑说未逢人。
返照南山脚，西风古渡头。破烟双鹭晚，抱叶一蝉秋。
溪凉鱼发发，山静鸟飞飞。草笠儿驱犊，荆钗女浣衣。
心重吴山老，天教闲许长。事多因醉遣，心半为山忙。
立石标溪界，疏荷限水香。此翁三十载，看了几人忙。
隔阔已经岁，相逢不置辞。情如淡交久，处士合吟诗。
胜韵难齐俗，清流不受浑。岂应践期约，独自爱黄昏。
秋近草虫乳，夜遥霜月寒。扇声酋泛暑，井气忽生秋。
唐虞得良弼，姬孔是前身。尼丘钟骨骼，嵩狱舆精神。
先帝升遐日，词臣寓直时。柩前书愿命，笔下定鸿基。
但存心里正，无愁眼下迟。若人轻着力，便是转身时。
贾谊因才逐，桓谭以谶疏。古今常似此，吾道竟何如。
郑兴亲未葬，张籍眼多昏。何时解印绶，归去卧山村。
白头厌郎署，病眼欲分司。寸心犹未决，所顾在妻儿。
昔是优贤地，今为省过州。非贤亦非过，醉卧怀嵩楼。
行尽两京路，将登六里山。全家空酒泪，知是几时还。
北陆凝阴尽，千门淑气新。年年金殿里，实字贴宜春。
昔日山前寺，兵余扫地空。汝今能协力，真是宝林通。
一宿已先觉，四明那更游。去来无所着，风日海山秋。
奋髯欲何为，戢翼应有待。画工妙丹青，物状从变态。
誓将三寸舌，求结万人缘。宝刹成功日，当期道法圆。
一种幽素姿，凌寒为谁展。似嫌冰雪清，故作黄金浅。
岁穷压霜雪，春至喜风露。一枝蜡花梅，清香美无度。
年近古稀有，不易升此堂。他日留泉下，须留姓氏香。
谷暗随呼应，禽春不速来。幽居逢令序，跬步且徘徊。
印透山河影，照开天地心。人世有昏晓，我胸无古今。
种松雨濯发，折笋春堕指。长啸归去来，沧江一天水。
巴江江水色，一带浓蓝碧。仙女瑟瑟衣，风梭晚来织。
渡水采桑归，蚕老催上机。扎扎得盈尺，轻素何人衣。
采桑知蚕饥，投梭惜夜迟。谁夸罗绮丛，新画学月眉。
渡溪溪水急，水溅罗衣湿。日暮犹未归，盈盈水边立。
两山斗咽喉，群石矗牙齿。行客无限愁，横吞一江水。
素律铄欲脆，青女妒复稀。月冷天风吹，叶叶干红飞。
风起即千里，风回翻问津。沉思宦游者，何啻使风人。
拂拂生残晕，层层如裂绯。天风翦成片，疑作仙人衣。
景纯过官舍，走马不曾下。蓦地趁朝归，便遭官长骂。
回首三巴曲，平生万里桥。衣冠无赖客，花月可怜宵。
人间几桃李，漫漫化泥尘。不恨收功晚，新年第一春。
饭颗从嘲瘦，湘流独占清。失身到东阁，聊复对簪缨。
未学回风舞，初成拜月妆。故令青女妒，一夕月阶霜。
虽无适俗韵，亦有可怜香。定自嫌朱粉，翻成点点黄。
堕蕊香犹嫩，空枝影半横。江湖无限思，不独不莼羹。
积雾琐空岩，寒飚振疏木。游子勿言归，山程太幽独。
暝色兼荒远，初分浦淑烟。应知汉江佩，月竹斗娟娟。
霞佩缀仙班，春风拥髻鬟。应无世间梦，怅望碧溪湾。
断岸竹如云，翠色落寒濑。艇子何处归，应转烟林外。
塘影抱林光，樵风接溪浪。最爱笋蕨时，恰是河豚上。
朔风吹鬓影，犹抱琵琶立。胡儿在何许，边头羽书急。
眼明双白鹭，身隐一黄牛。玉辔章台陌，可怜供百忧。
桥边路欲迷，林外山犹见。长歌扣牛角，不读项羽传。
投分前日欢，怆别古人重。相望一千里，独许明月共。
满酌青慈杯，醉卧白石枕。借予骊驹曲，侑我河朔饮。
暑途劝加餐，养成摩天翮。中车宝带黄，小队油幢碧。
尘榻为子下，柴扉为子开。从今断还往，一室长莓苔。
来时金兰集，去日风雨散。别语慎勿忘，短书寄泽畔。
剪纸铺平江，雁飞晕字双。秋山青隔岸，谁启读书窗。
风清宴瑶池，正拥万姬醉。忽有青衫人，穿仗献封事。
羊公民爱深，原叔复善政。缉祠流声诗，才德交辉映。
芳意传梅信，东风到柳边。王春在除夜，明日是新年。
彩胜黄金缕，青丝白玉盘。内家迎淑节，先奉太皇欢。
五日天中候，南风物阜时。三边宽大诏，亿载太平期。
御服齐官献，生衣暴室供。金箱初进入，一一耀黄封。
日毂过亭午，金徒缓报衙。迩英催晚讲，分赐壑源茶。
一德坤元厚，三朝母道尊。含饴供乐事，戏彩见重孙。
北内风光别，仙家日月闲。紫皇天下养，金母在人间。
清禁传呼近，红云拥紫皇。菖花浮九d，请祝寿无疆。
边头传吉语，井络报平安。今岁端辰别，慈颜一笑欢。
彩缕新缠臂，灵符稳插钗。承平多旧事，闲教小宫娃。
化工溥至仁，生机运不停。荣观遍原野，宇宙一丹青。
为巢倒悬树，窍窍自成房。螫人虽有毒，终为人所伤。
有山静而秀，有水清且漪。风霜空宿翳，草木含幽姿。
北山有鸣号，不洁而嗤凤。宜下绝交书，埙篪非伯仲。
治忽无常形，今古无常势。必有非常人，以制非常世。
林阜玉参差，寒乌千万斯。直疑飞绕处，错认月明枝。
本从腐草生，聚为寒士灯。一朝书课效，功宁不汝矜。
状有类蛛蝥，见物常勇投。奋身如虎猛，所得亦蝇头。
营营止于棘，或赤而或黑。皓皓染成污，奸魂并佞魄。
三更端正月，皎亮直瑶京。客问心之体，无言对太清。
夜景湛虚明，浩然无与京。如今苏氏妇，但指圣人清。
霁月光湓浦，吟风归洛京。迥无纤霭翳，千古识真清。
狂风利剑戟，火龙困屠宰。莫起落红愁，生意浩云海。
曾访郊原春，静观烟雨妆。因物得良晤，谅非昔如棠。
唐人春深题，用韵工车斜。逐逐语言去，谁欤真识花。
临川数落花，康节爱花谢。若作荣悴观，此特花之下。
天运自消息，诗人诗平章。何花春不红，何草冬不黄。
醉妃索南内，玉奴毙东昏。所以观物心，皇皇妙无门。
山色醉痕边，溪声客枕前。山溪元自旧，人已别经年。
天公富万有，秋事不曾贫。静阅岁时信，动观天地仁。
莫使儿辈觉，从渠青紫纷。马前金罢亚，鸟外玉[沦。
世事从头数，时机触眼奇。山灵莫留客，大厦要人枝。
川游不停息，雨集有满除。卓哉鄹鲁叟，即兹验功夫。
散发避炎暑，炎暑苦相寻。云何对大宾，不见汗沾襟。
外物羁絷人，无退亦无遂。愧彼自由身，朝发夕予至。
山堂有何观，四时互兴歇。万物随天根，东生复西灭。
莫作溪流看，天命无穷已。诗人若知得，千古可坐致。
士非耕钓者，而从蓑笠翁。人生贵适志，莘渭亦时中。
怀人得清晤，此乐浩无期。剡溪兴尽返，未喻伐木诗。
泽气蒸前山，起自肤寸微。竞看千丈瀑，不悟片云飞。
水月皆内景，入秋倍清晖。世无善观者，滔滔吾谁归。
剩喜向前坡，人情奈怯何。君今高着步，直与陟赠峨。
田间逢醉尉，人道误谁何。世路日杲杲，冥行宜见呵。
毋谓支山险，此山能几何。崎嵌十年梦，知历几蹉跎。
我行半天下，梦不到南谷。健读诸老诗，划见真面目。
受命独也正，岿然十八公。人独匪正命，胡然不如松。
膏雨炯晨沐，和风照春睡。谁与验其机，蔡轩一腴字。
西山抱孤洁，淇水凝寒绿。古来长安道，多少f草木。
天以行故健，火以宿故庄。卓哉主一翁，挈我洙泗上。
龚生来过我，极意论先天。自得环中趣，无言已十年。
又望前村里，深溪快渡槎。牛羊半山坞，鸡犬几人家。
庭夜酣红杏，墙阴染碧苔。吟翁醉未醒，啼鸟去还来。
朱弦莫余和，落指空琅然。天风远送将，去作碧岩泉。
悠悠天地间，草木献奇怪。投老一蒲团，山中大自在。
劳生共乾坤，何时有终极。灯影照无睡，今夕复何夕。
我来属时危，朝野色枯槁。倚君金华省，不在相逢早。
浮云暮南征，我马向北嘶。荆棘暗长原，子规昼夜啼。
浮云连海岱，寒芜际碣石。落景惜登临，人烟渺萧瑟。
平野入青徐，桑柘叶如雨。信美无与适，沉思情延伫。
乾坤几反覆，乘凌惜俄顷。怀古视平芜，令人发深省。
游子无根株，世梗悲路涩。关山雪边看，愁思胡笳夕。
清秋望不极，中原杳茫茫。游子怅寂寥，下马古战场。
近闻韦氏妹，零落依草木。深负no诗，临风欲痛哭。
大儿聪明到，青岁已摧颓。回风吹独树，吾宁舍一哀。
挺身艰难际，虎穴连里闾。高天高j恻，同尽随丘墟。
卿月升金掌，老气横九州。前辈复谁纪，吾道长悠悠。
管葛本时须，经纶中兴业。有志乘鲸鳌，南纪阻归楫。
隔河见胡骑，朝进东门营。皇皇使臣体，词气浩纵横。
天际伤愁别，江山憔悴人。团圆思弟妹，传语故乡春。
渥洼骐骥儿，众中见毛骨。别来忽三岁，残害为异物。
南宫吾故人，才名三十年。江城秋日落，此别意苍然。
棣华晴雨好，风急手足寒。百战今谁在，羁栖见汝难。
不见江东弟，急难心炯然。念君经世乱，卧病海云边。
兄弟分离苦，凄凉忆去年。何以有羽翼，飞去堕尔前。
茫茫天造间，高岸尚为谷。百川日东流，势阅人代速。
天寒霜雪繁，萧萧北风劲。高鸟黄云暮，斗上捩孤影。
茫然阮籍途，益叹身世拙。零落蛟龙匣，开视化为血。
儒冠多误身，识字用心苦。斯文忧患馀，郁郁流年度。
天地有逆顺，惘然难久留。当歌欲一放，河汉声西流。
高歌激宇宙，岁晚寸心违。忠贞负冤恨，奸雄多是非。
丈夫四方志，丧乱饱经过。清心听鸣镝，衰老强高歌。
名贤慎出处，志士怀感伤。犹残数行泪，引古惜兴亡。
读书破万卷，许身一何愚。赤骥顿长缨，健儿胜腐儒。
萧条四海内，慷慨有馀悲。路逢相识人，开怀无愧辞。
乾坤沸嗷嗷，名击朱鸟影。寥落寸心违，斯文亦吾病。
万古一死生，谁是长年者。我何良叹嗟，短褐即长夜。
渔阳豪侠地，北里富熏天。快马金缠辔，但遇新少年。
南北逃世难，始闻蕃汉殊。天下今一家，中原有驱除。
客从何乡来，挟矢身汉月。杀身傍权要，门户有旌节。
关河霜雪清，故人亦流落。夷歌奉玉盘，悲君随燕雀。
蝮蛇暮偃蹇，猛虎凭其威。其宰意茫茫，六合人烟稀。
黎民困逆节，残孽驻艰虞。孰云网恢恢，自及枭獍徒。
眼中万少年，得志行所为。白马蹴微雪，追随燕蓟儿。
高官何足论，寂寞身后事。物理固自然，愿闻第一义。
春水满南国，惨淡故园烟。三年门巷空，永为邻里怜。
平生方寸心，誓开玄冥北。岁暮日月疾，我叹黑头白。
春日涨云岑，故园当北斗。窈窕桃李花，纷披为谁秀。
今吾抱何恨，恨无匡复姿。含笑看吴钩，回首蛟龙池。
惊风翻河叹，鹑首丽泥涂。吾衰将焉托，愁绝付摧枯。
阴风千里来，惊浪满吴楚。世事两茫茫，飘泊欲谁诉。
陶潜避俗翁，庞公竟独往。明明君臣契，牢落吾安放。
吴楚东南坼，风云地一隅。蹉跎暮容色，不敢恨危途。
风烟渺吴蜀，云帆转辽海。丧乱纷嗷嗷，尚愧微躯在。
迢迢万里馀，绝域谁慰怀。我圃日苍翠，回首望两崖。
天长眺东南，衰谢多酸辛。丈夫誓许国，直笔在史臣。
鸾凤不相待，白鱼困密网。但讶鹿皮翁，冥冥任所往。
济时肯杀身，惨淡苦土志。百年能几何，终古立忠义。
威凤高其翔，老鹤万里心。脱略谁能驯，兀兀遂至今。
天地日蛙黾，劳生苦柰何。聊欲从此逝，人少豺虎多。
绝域三冬暮，垂老见飘零。林气森喷薄，意钟老柏青。
仰看八尺躯，不要悬黄金。青青岁寒后，乃知君子心。
小人困驰骤，后生血气豪。世事固堪论，我何随汝曹。
天衢阴峥嵘，岁寒心匪他。平生独往愿，零落首阳阿。
老夫悲暮年，天涯故人少。每望东南云，决眦入归鸟。
人生无家别，亲故伤老丑。剪纸招我魂，何时一樽酒。
江汉故人少，东西消息稀。异花开绝域，野风吹征衣。
昔没贼中时，中夜问道归。辛苦救衰朽，微尔人尽非。
高随海上查，子岂无扁舟。白日照执袂，埋骨已经秋。
济江元自阔，轻舟下吴会。南纪改波澜，吾将罪真宰。
鄂渚分云树，春城带雨长。惜哉形胜地，河岳空金汤。
床前两小女，各在天一涯。所愧为人父，风物长年悲。
痴女饥咬我，郁没一悲魂。不得收骨肉，痛哭苍烟根。
东下姑苏台，挥涕恋行在。苍茫云雾浮，风帆倚翠盖。
别离已五年，不及祖父茔。霜露晚凄凄，痛哭松声回。
崔嵬扶桑日，阔会沧海潮。倾都看黄屋，此意竟萧条。
纷然丧乱际，反覆归圣朝。秉钧孰为偶，扶颠永萧条。
魏睢变张禄，越蠡改陶朱。谁料文山氏，姓刘名是洙。
独帆如飞鸿，清江转山急。回首白云多，山寒夜中泣。
临江久徘徊，再读徐孺碑。交游飒向尽，到今耆旧悲。
崆峒地无轴，江山云雾昏。萍漂忍流涕，故里但空存。
西南失大将，带甲满天地。高人忧祝胎，感叹亦[欷。
故人入我梦，相视涕阑干。四海一涂炭，焉用身独完。
中夜怀友朋，百年见存没。风吹苍江树，寒月照白骨。
天寒昏无日，故乡不可思。访旧半为鬼，惨惨中肠悲。
故园花自发，无复故人来。乱离朋友尽，幽佩为谁哀。
风尘淹白日，乾坤霾涨海。为我问故人，离别今谁在。
借问大将谁，战骨当速朽。逆节同所归，水花笑白首。
桓桓陈将军，东屯大江北。化作虎与豺，楚星南天黑。
戚戚去故里，我生苦飘零。回身视绿野，但见西岭青。
泊舟沧江岸，身轻一鸟过。请为父老歌，歌长击樽破。
出处同世网，高谊迈等伦。异方惊会面，慰此贞良臣。
亭亭凤凰台，江城孤照日。胡来满彤宫，驱马一万匹。
星拆台衡地，斯文去矣休。湖光与天远，屈注沧江流。
闻说江陵府，今又降元戎。甲外控鸣镝，肩舆强老翁。
东望西江水，高义在云台。到今用钺地，霜鸿有馀哀。
连山暗烽燧，川谷血横流。挥泪临大江，上有行云愁。
朔风飘胡雁，江城带素月。安得覆八溟，滂沱洗吴越。
江水东流去，浮云终日行。别离经死地，饮啄愧残生。
萧萧白杨路，死人积如丘。大江东流去，苍山旌旆愁。
畏途随长江，万里沧茫水。游子去日长，壮心不肯已。
戎马暗天宇，落日九江流。元恶迷是似，化作黄长虬。
屹然强寇敌，古人重守边。惜哉功名忏，死亦垂千年。
激烈伤雄才，直气横乾坤。惆怅汗血驹，见此忠孝门。
扈圣登黄阁，大将赴朝廷。胡为入云雾，浩荡乘沧溟。
追随三十载，艰难愧深情。何处埋尔骨，呼号傍孤城。
当宁陷玉座，两宫弃紫微。北城悲笳发，失涕万人挥。
黄屋朔风卷，园林杀气平。宫殿青门隔，永怀丹凤城。
荆扬风土暖，大城铁不如。秦山忽破碎，流落随丘墟。
正当艰难时，岂无济时策。连樯荆州船，悠悠回赤壁。
长啸下荆门，胡行速如鬼。门户无人持，社稷堪流涕。
阴风西北来，青海天轩轾。白水暮东流，魂断苍梧帝。
汉运初中兴，扶颠待柱石。畴能补天漏，登阶捧玉册。
杀气吹沅湘，高兴激荆衡。城中贤府主，千秋万岁名。
空留玉帐卫，那免白头翁。死者长已矣，淮海生清风。
先帝弓剑远，永怀侍芳茵。今朝汉社稷，为话涕沾巾。
时危挹佳士，惨淡随回鹘。佯狂真可哀，死泪终映睫。
五陵花满眼，霜露在草根。冥冥子规叫，重是古帝魂。
旄头彗紫微，蚩尤塞寒空。愚智心尽死，漂荡随高风。
艰难奋长戟，高义薄曾云。死为殊方鬼，三夜频梦君。
秀气冲星斗，壮笔过飞泉。旧游易磨灭，魂伤山寂然。
王翰愿卜邻，嵇康不得死。落月满屋梁，悲风为我起。
文章日自负，去家死路傍。高视见霸王，感子故意长。
出师亦多门，水陆迷畏途。蹭蹬麒麟老，危樯逐夜乌。
文采珊瑚钩，淑气含公鼎。炯炯一心在，天水相与永。
疾恶怀刚肠，世人皆欲杀。魂魄犹正直，回首肝肺热。
楼角凌风迥，孤城隐雾深。万事随转烛，秋光近青岑。
俊逸鲍参军，优游谢康乐。豺虎正纵横，南行道弥恶。
空荒咆熊罴，摧残没藜莠。平生江海心，其人骨已朽。
何时太夫人，上天回哀眷。墓久狐兔邻，呜呼泪如霰。
南海春天外，只应学水仙。自伤迟暮眼，为我一潸然。
开帆驾洪涛，血战乾坤赤。风雨闻号呼，流涕洒丹极。
剑外春天远，江阁邻石面。幕府盛才贤，意气今谁见。
堂上会亲戚，可怜马上郎。呻吟更流血，干戈浩茫茫。
柴门寒自闭，不识赏花心。春笋翠如玉，为人拈绣针。
西风两鬓忪，凉意吹伶俜。百巧不救贫，误拜织女星。
巧梳手欲冰，小颦为寒怯。有时衿肘露，颇与雪争洁。
结发为妻子，仓皇避乱兵。生离与死别，回首泪纵横。
世乱遭飘荡，飞藿共徘徊。十口隔风雪，反畏消息来。
出师亘长云，尽驱诣阙下。首唱恢大义，垂之俟来者。
京口流江航，穷途仗神道。萧条向水陆，云雨白浩浩。
阴房鬼火青，白日亦寂寞。自非旷士怀，居人莽牢落。
天黑闭春院，今如置中兔。人间夜寥阒，永日不可暮。
徘徊虎穴上，吾道正羁束。落日将何如，清文动哀玉。
行行见羁束，斯人独憔悴。欲觉闻晨钟，青灯死分翳。
南极连铜柱，煌煌太宗业。始谋谁其间，风雨秋一叶。
萱草秋已死，岁暮有严霜。落日渭阳明，涕泪溅我裳。
天地西江远，无家问死生。凉风起天末，万里故乡情。
嵯峨阊门北，朱旗散广川。控带莽悠悠，惨淡陵风烟。
故人有孙宰，义均骨肉地。连为粪土丛，挥手洒衰泪。
古来遭丧乱，丈夫多英雄。悠悠委薄俗，岂非吾道东。
吾闻开十牖，不及一户明。泰宇有天光，八荒尽夷庚。
雷霆走业锐，斧钺下青冥。江城今夜客，惨淡飞云汀。
苍生倚大臣，此风破南极。开边一何多，至死难塞责。
君为湘水燕，我作衡阳雁。雁去燕方留，白云草迷岸。
苍生起谢安，翠华拥吴岳。可以一木支，俯恐坤轴弱。
十年杀气盛，百万攻一城。贼臣表逆节，胡骑忽纵横。
浮龙倚长津，参错走洲渚。苍梧云正愁，初日翳复吐。
客从南溟来，黄屋今在否。天高无消息，未忍即开口。
南岳配朱鸟，地轴为之翻。皇纲未为绝，云台谁再论。
幽燕盛用武，六合已一家。眼穿当落日，沧海有灵查。
南游炎海甸，沃野开天庭。真龙竟寂寞，乾坤水上萍。
弧矢暗江海，百万化为鱼。帝子留遗恨，故园莽丘墟。
朱崖云日高，风浪无晨暮。冥冥翠龙驾，今复在何许。
洒翰银钩连，翩跹山颠鹤。惨淡斗龙蛇，及兹叹冥漠。
诸生旧短褐，张目视寇雠。高义终焉在，白骨更何忧。
主当风云会，谢尔从者劳。感恩义不小，块独委蓬蒿。
送兵五千人，散足尽西靡。留滞一老翁，盖棺事则已。
翠盖蒙尘飞，仗钺奋忠烈。千秋沧海南，事与云水白。
客子中夜发，月照白水山。悲辛但狂顾，浩荡前后间。
天王守太白，立国自有疆。舍此复何之，已具浮海航。
城峻随天壁，胡来但自守。士卒终倒戟，仰望嗟叹久。
日色隐孤戌，大江声怒号。朝廷任猛将，宿昔恨滔滔。
江海日凄凉，贤圣尽萧索。西河共风味，顾步涕横落。
萧萧山下人，闭门衣裘单。春心动溪谷，晓起扪松看。
一种黄州月，曹苏善恶几。吾矶连月钓，此月是邪非。
子心月其明，子术星之数。为月诘众星，不知何以故。
观君潇湘图，起我濠上心。短褐波涛旧，秋雨菰蒲深。
入幕旌旗动，挥翰绮绣扬。烟雾蒙玉质，斯人今则亡。
长风驾高浪，偃蹇龙虎姿。萧条犹在否，寒日出雾迟。
南国卷云水，黄金倾有无。蛟龙亦狼狈，反复乃须臾。
痛愤寄所宣，四方服勇决。壮士敛精魂，里巷犹呜咽。
气敌万人将，独在天一隅。向使国不亡，功业竟何如。
诏发西山将，熊虎亘阡陌。笳鼓凝皇情，佳气向金阙。
风雷飒万里，大江动我前。青衿一惟悴，名与日月悬。
海胡舶千艘，肉食三十万。江平不肯流，到今有遗恨。
握节汉臣回，麻鞋见天子。感激动四极，壮士泪如雨。
南方瘴疠地，白马东北来。长城扫遗堞，泪落强徘徊。
短日行梅岭，天门郁嵯峨。江西万里船，归期无柰何。
百年不敢料，先后无丑好。绝境与谁同，飘泊南庭老。
往在西京时，胡星坠燕地。登临意惘然，千秋一拭泪。
浩荡想幽冀，行行郡国遥。天寒落万里，回首向风飙。
万里长江边，去国同目粲。青山意不尽，皇天照嗟叹。
入幕未展才，辛苦在道路。回首一茫茫，风悲浮云去。
寒城朝烟淡，江沫拥春沙。群盗乱豺虎，回首白日斜。
朱凤日威垂，罗浮展衰步。北风吹蒹葭，送此齿发暮。
北走惊险难，十步一回首。碧海吹衣裳，挂席上南斗。
西江接锦城，山阴一茅宇。宗族忍相遗，乾坤此深阻。
方当节钺用，不返旧征魂。凄凉馀部曲，发声为尔吞。
东郊暗长戟，死地脱斯须。庾公兴不浅，居然屈壮图。
管马心何在，排车意自闲。问时将年板，柱颊对西山。
树色交山色，蝉声杂水声。客怀殊不倦，信马此间行。
冈原草木秀，溪谷云霞媚。君笔谁所传，独解吐和气。
疏苇雨中老，乱荷霜外凋。多情惟白鸟，常此伴萧条。
柔条长百尺，秀萼包千叶。不惜作高架，为君相引接。
翩翩彼珍禽，金羽耀寒日。飞落滩上冰，对人连点七。
春日正晴明，满园花盛发。劝尔竹木鸡，莫啼泥滑滑。
花开已堪镜，半绿卷如杯。谁为回风力，清香满面来。
盘石坐深林，不欲人求见。隔岸谁品弦，数声拖白练。
未晓南山去，从禽夜不归。凡行多少地，十二所更长。
锦江何日别，漆水今朝见。清露染颜色，秋鹅一分浅。
公礼欲下格，具观人所存。须知范孟博，岂肯伏陈蕃。
待阙官期远，侨居客思多。许时闲日月，愿与局中磨。
蟹性最难图，生意在螯跪。伊人得之妙，郭索不能已。
缭绕穿红萼，烂斑踏紫苔。谁将锦步障，端为使君开。
已筑环为堵，仍裁月作床。公来时隐几，身世在义皇。
微棱生海角，圆魄到天心。共上唯佳客，无容照俗襟。
无时来见袭，有地更临高。坐客清谈起，纷纷落麈毛。
合栋交生角，回栏互引牙。由来因地势，不是故尖斜。
画箔褰何碍，珍丛发已圆。愿公皆遍赏，莫为一隅偏。
净居都葺了，余地盖斯堂。不用栽萱草，无忧可得忘。
日光明骀荡，天气暖氤氲。草木遍庭槛，清香朝暮闻。
试品斋中画，曾无第二流。顽礓与乱筱，应挂在当头。
翠羽攒何密，青丸缀实繁。谁知人与木，俱是太清孙。
米盐辞剧务，宫观得清资。自取闲官乐，争教俗客知。
身闲无可奈，惟此度晨昏。与客正争局，闻谁休叩门。
将何写幽意，有此古桐声。为问好弹处，谁来听蟹行。
清飚动萧瑟，翠樾减婆娑。却爱夜来月，满窗寒影多。
缣缃罗几格，无限有奇书。想在中间坐，浑如獭祭鱼。
未老先求退，题庵乃自呼。有才须进用，能保此名无。
铁石枝梢劲，冰霜节目圆。净摇风苒苒，闲映月娟娟。
逼帘呈素艳，入座荐清香。何以陪暑饮，对之飞玉觞。
深深郑真谷，小小焦先庐。借问贮何物，满床皆隐书。
高台按虚境，飞驾罗太空。小兆佩神虎，每来清夜中。
风交蒲苇乱，烟断凫鹜飞。日暮一笛起，扁舟垂钓归。
晓霭滋花色，晴辉发水光。何人露新缬，不管著秋霜。
轩窗晓吹清，枕簟晴光冷。亭上逍遥人，满身摇水影。
紫盖嫩贴水，玉梢长刺沙。避风红出没，惊雨绿交加。
溪光摇玉璧，云影漏金盘。谁此伴高兴，画桥凭曲栏。
积水自渊渊，来源常汩汩。岸上翠衣禽，对人时一没。
孤峰露苍骨，疏木耸坚干。高堂挂虚壁，爽气来不断。
雨渍身如漆，苔侵面若蓝。问时都不语，应是忆扶南。
洗濯形容露，剜挑口眼通。试教常点检，每夜定飞空。
海底初生处，扶疏苦未全。几时随铁网，流落汉江边。
巨尾蟠深草，丰毛覆古苔。雕栏临绮席，长欲上香台。
静立身微耸，惊窥首略回。何人将至此，应自陇山来。
春风有多少，尽入使君家。当与那人乐，满园桃李花。
日暮池已冰，翩翩下凫鹜。不怕池中寒，便于冰上宿。
柔条缀繁英，拥架若深洞。是处欲清香，凭风为持送。
丛筠裹圜檐，净影碧如水。谁识爱君心，过桥先到此。
城端筑层台，木杪转深路。常此候明月，上到天心去。
枯荻馓霜风，暮寒声索索。无限有微禽，捉之宿如客。
暖山孰云静，汉水亦非动。二见因妄生，仁智何常用。
石磴抱城回，入竹见虚槛。前望佳景多，倚筇聊此暂。
落月照冰湖，晓气何太爽。两岸雪烟昏，凫鸥出深港。
胡阳媚秋漪，菡萏隔深竹。谁开翠锦障，无限点银烛。
长湖直东西，漾漾承守寝。一望见荷花，天机织云锦。
飞桥架横湖，偃若长虹卧。自问一日中，往来凡几过。
金橙实佳果，不为土人重。上苑闻未多，谁能为移种。
竹篱如鸡栖，茅屋类蜗壳。静几默如禅，往来人不觉。
孤屿红蓼深，清波照寒影。时有双鹭鸶，飞来作佳景。
宿露蒙晓花，婀娜清香发。随风入怀袖，累日不消歇。
农桑乘晓日，凌乱如碧油。紫椹熟未熟，但闻黄栗留。
繁红层若云，密绿叠如浪。青帝不寻春，满园开步障。
危亭入幽深，正在修篁里。坐久寒逼人，暂来须索起。
北岸亭馆众，最先登此台。台高望群峰，万里云崔嵬。
巴山楼之东，秦岭楼之北。楼上卷帘时，满楼云一色。
横湖决余波，虢虢泻寒溜。日影上高林，清光动窗牖。
悬流效曲水，上已娱嘉宾。饮罢已陈迹，那复山阴人。
萧条野人庐，篱巷杂蓬苇。每一过衡门，归心为之起。
文石间苍苔，相引入深坞。莫撼青琅\，无时露如雨。
红芳宵露清，翠节晓霜犯。雨后晒残日，秋容满庭楹。
霁色变云林，寒光混烟水。遥山定何处，渺漭才可指。
华亭有珍禽，毛丰而骨细。他日上隋渠，为我致清唳。
见说西溪里，群花艳正繁。不知红影下，谁共醉芳樽。
不惜将黄金，争头买颜色。妾貌自可恃，谁能苦劳力。
绝艳生殊域，芳年入内庭。谁知金屋宠，只是信丹青。
几岁后宫尘，今朝绝国春。君王重恩信，不欲遣他人。
极目胡沙满，伤心汉月圆。一生埋没恨，长入四条弦。
万顷平湖水，晴光射早霞。红裙斗画楫，相结采荷花。
荡漾水中舟，徘徊岸边马。相看两不语，密意待谁写。
峡束几重烟，山分数尺天。岩猿与溪鸟，一似过飞仙。
头梳三角髻，余发散垂腰。时伴秦楼女，月明吹紫箫。
闲揭新刊集，时装旧窨香。还如到茂灌，无物在床旁。
骨甲与支节，解络尤精研。手足虽尔多，能使如一钱。
全红开似镜，半绿卷如杯。谁为回风力，清香满面来。
乘暇访闲居，临行欲所须。急沽龙口酒，忙打佛前鱼。
晚霭隔远岫，秋容入平林。方素仅盈尺，岩谷能许深。
骠骑极豪侈，后房多艳姬。可怜张净琬，不识半酣时。
秋净日晖晖，间行风满衣。寻僧虽不遇，折得菊花归。
夜泊寒沙际，江风起旧愁。离情惟怕晚，归梦又逢秋。
春风桃灼灼，秋雨黍离离。眼底千年事，空山独坐时。
寂寞茆斋下，孤梅一蕊开。无人知此意，日暮绕苍苔。
无人解妾心，日夜长如醉。妾不是琼奴，意与琼奴会。
薄薄沈熏骨，英英玉炼颜。恼人风味别，斗帐梦中间。
玉烛和薰日，金穰瑞应初。丰年知有象，吉林兆维鱼。
雨滴空阶晓，无心换心香。井桐花落尽，一半在银床。
猛风拔大树，其树根已露。上有寄生草，青青独未寤。
绰约去朝真，仙源万木春。要知窃桃客，定是会稽人。
皇统承尧运，朱旗启汉家。未诛秦始鹿，先斩沛中蛇。
每度芙蓉岭，愁眉惨不开。有命终须过，无灾不再来。
风力号强明，三朝选寄荣。谁非千骑长，独就五羊城。
仙殿图书掩，山阴父老迎。蓬莱登望好，太守擅诗名。
客行情最苦，草草共清尊。万水千山路，今朝好出门。
上古有神仙，一去无消息。峨峨碧岩前，独遗隐仙迹。
长生玄牝门，目击而道存。班班实可考，老涧生云根。
游人摩苍崖，满手闻异馨。不垂身后芳，何以知仙灵。
秋风雕兰芷，芳洲久寂寞。痛饮读离骚，此兴亦不恶。
谁向澄波上，心将云锦铺。无因一寓目，却忆小西湖。
出仕惭无补，长年咏式微。天公怜我意，一旦许来归。
绿鬓久垂雪，壮心今已灰。翩然归旧隐，端似再生来。
身既远市朝，足不到州郡。但知食与眠，此外不暇问。
秋来宇宙清，雨后山泽润。老农喜我归，时报丰年信。
四围山绕舍，一带水平湖。远近俱堪画，登临自足娱。
开门无一事，终日饱看山。石罅鸣流水，翻惊响佩环。
闲穿修竹行，时把孤松抚。身世两相忘，恍如居洞府。
人心生剑戟，世路足风波。只有归田好，谁能自揣摩。
为邑赤城下，岂欲寻赤松。我家幸不远，杖履会相从。
新诗远寄将，字字脱尘俗。时节近重阳，何由同把菊。
愿言却世缘，来伴我幽寂。相看成二老，永为闾里式。
暑气犹未退，寒花早已开。衰年宁有几，寒暑若相催。
岁岁是红蕖，分明似画图。匆匆看不尽，归对小西湖。
这舍似邮传，宦游如路岐。吾年行七十，安用苦奔驰。
触目尽陂塘，山光接水光。近来仍雨足，莫道是山乡。
方困长涂滑，俄逢赫日明。只忧开太早，却恐雨还生。
沙虚防败岸，舟小怯惊湍。行路难如此，争如野处安。
剧暑当三伏，新凉似九秋。日光还欲吐，云影未全收。
中夜不能眠，颇疑天有雨。寒燠自古然，不应冷如许。
自江至吾庐，七日喜有半。却恐席未温，又过江南岸。
村径迷南北，晨兴乃错行。悟来还已远，却悔早贪程。
崇阁瞰方池，池边绿树围。披襟临水坐，宁复畏炎威。
雨余江色净，风过稻花香。客里逢清旷，何妨且纳凉。
游鱼跳水面，幽鸟啭山腰。各随飞潜性，人犹恋市朝。
睡里闻风雨，吾行拟暂停。起来搔首坐，喜见一天星。
苍崖崛地耸，飞瀑从天下。一岭跨两州，千年无九夏。
兹岭别二年，今朝又重过。过了环复来，袁哉蚁旋磨。
两山夹苍烟，双瀑挂峭壁。汹涌非一朝，倾泻几千尺。
千尺石屏雄，屏边列数峰。巍然不可犯，真是镇疆封。
不解追时好，尤非治郡才。故山猿鹤怨，应怪未怪来。
度力难堪事，甘心作弃才。欲归归未得，却悔出山来。
此日老法从，当年穷秀才。从今归去好，非不遇时来。
每岁逢生日，予心喜复悲。新年六十六，能得几多时。
瓮头白酒熟，池上白莲开。我爱君纯白，聊持荐一杯。
白酒方浮玉，白莲仍可人。赠君飞大白，聊作冷官春。
幽园足佳趣，散策日经行。岁久禽鱼熟，人来自不惊。
游戏一橘中，自谓有足乐。何如在商山，笑傲视寥廊。
白云来何时，英英冠山椒。西风莫吹去，使我心摇摇。
岁月催人老，少年安在哉。羡君杯酒里，日日见花开。
缓步绕芳丛，时时鼻观通。不须薰百和，满院是香风。
世人竞蜗角，终日汩尘缘。谁谓名园内，深藏小洞天。
幸不生渊底，杰出苍苍崖。岁寒只孤秀，万木非吾侪。
仕宦老不休，虞兵乃知止。低头愧斯人，三叹不能已。
泉声如有语，山色自忘形。花觉青春半，山净白昼阴。
鸟语烟光裹，人行草色中。池边忽分散，花下复相逢。
积雨有余润，游云无定阴。燕飞华屋静，莺啭碧窗深。
千顷山中月，三黄顶上云。相看无一语，今日喜逢君。
横石架广门，天风自来去。夜半闻洞箫，知是神游处。
安期耸身坐，挥斥游太极。若遇谪仙人，鲸背分半席。
密竹藏啼鸟，荒村起白烟。人行秋色里，家在夕阳边。
索索风摇幕，亭亭月过墙。晴雷推粉磨，夜雨压槽床。
闻说春醪熟，提壶唤客尝。乾坤一酿y，花气百和香。
座左插梅花，座右横诗笔。风雪堕寒肩，先生方抱膝。
妾心江岸石，千古无变更。郎心江上水，倏忽风波生。
瑟瑟凉风来，妾身似秋扇。安得复炎热，相携不相厌。
制衣寄夫婿，妾有冰雪段。中有连理枝，不忍剪教断。
残月小楼西，鹃啼思欲迷。妾夫在天南，何不那边啼。
击筑复击筑，欲歌双泪横。宝刀重如命，命如鸿毛轻。
古木霜根重，残僧雪顶深。栋梁元剥落，香火半消沉。
蝉声满秋树，云影护晴雷。独坐西风久，半空飞雨来。
先生古人风，文字祖西汉。不令万钱食，亦合五花判。
门前春水滑，柳外夕阳斜。欲识春风面，满城桃李花。
浓淡烟村碧，浅深霜叶红。蓬窗今夜客，芦岸晚来风。
长鲸海上来，壮士田间起。登城复何悲，禾稼秋风里。
军书督战急，县吏催租还。力尽将何诉，浮云深九关。
尝闻海客谈，白浪海风恶。祗是欺舴艋，那见摧蛟鳄。
黑山心历历，金殿口巴巴。不因渔父引，怎得见波查。
灵岩竞吐秀，百卉四时开。不假栽培力，天然锦绣堆。
深巷寂无人，鸟声花坞春。荜门长日掩，天地一闲身。
是法本平等，无怠亦无敬。如何证无生，却来见参政。
时乖事转拙，端居徒含情。不似阶前草，春来随意生。
雨余寒气浅，园林作春媚。不知海棠花，新来著花未。
最后黄香根，纤裳粲黄里。能以色事人，空博一时喜。
幽人履贞吉，采藻南涧滨。所采一物微，所思万物春。
柳丝不禁梳，桃毳不耐雪。梅残剪春绡，永日霏不绝。
椒椒充佩帏，孤芳处幽绝。当年老虬枝，岂为风雨折。
看花须看神，折花莫折残。但使花骨清，岂畏花地寒。
老瓦莫厌粗，奚童莫嫌小。及时不为乐，顷刻芳事了。
圣涯浩无边，人乃揭其浅。安知舍瑟中，道味益深远。
浮名镜边尘，骄气炉上雪。年来如木鸡，我肱已三折。
书消燕日长，棋遣花院寂。何羡山中人，餐霞拾橡实。
为花能工诗，不如赋拙赋。珍重舂陵翁，能寻所乐处。
昔闻九仙灵，今登九仙地。枭枭一炉香，寥寥千载事。
今晨讵复懒，要与阿戎谈。寒温今且置，竟论后三三。
高气初不群，咄咄端逼人。妙处欲绝倒，未怕儿辈嗔。
吾有铜鼎汤，快瀹龙焙香。政使浇舌本，君无问糟床。
玄牝要饱知，六出端不死。妙高一瓣香，付与毛锥子。
三年放逐臣，今复得归去。梦已到南徐，船回正鸣橹。
老去龙纹匕，平生兽锦袍。端知有奇语，大雪满弓刀。
汉水连天阔，江云护晓寒。青青山数点，最好倚栏看。
合肥一都会，世号征战地。我来值明时，不识兵革事。
曹公教弩台，今为比丘寺。东门小河桥，曾飞吴主骑。
花生初咫尺，意思已寻丈。一日复一日，看看众花上。
舟航日上下，车马不少闲。近邑凑商贾，远峰自云烟。
金山一拳石，出髻如溟纱。天外辨两潮，江南分列嶂。
朝阳动湖水，春色入名园。邑人千万户，日日望朱幡。
东西横塘里，积叠昆岭玉。潜鳞知几何，还待春风触。
结庵已忘情，植竹更端操。迢遥月上床，习静谁能造。
台高上宵汉，人远绝嚣纷。秋中午夜静，万晨无织云。
溪桥入庭下，杖履可忘忧。谁识钓璜翁，有时抛直钩。
危栏试睡听，空翠如何把。悄悄忧世心，临风一倾泻。
蒹葭何纷披，湖水还诘曲。谁言江渚间，亦有双鹭宿。
三冬修生色，六月芙蕖风。轩窗复起处，尽人菱花中。
千峰起华阳，一水连天汉。初月正沉钩，隐然飞两岸。
凝霜压寒芦，白月铺净练。谁起落梅声，愁人泪如霰。
远分稂下美，移植使君园。何人为修贡，佳味上雕盘。
心休忘物我，道胜一轩静。隐几度朝哺，可嗟人畏影。
盈枝红欲滴，照水色更好。朝暮几回新，何用催秋老。
城上望南园，园深知几许。啼鸟闻间关，游人不知处。
春归阆风家，功入天匠手。能将五色云，点缀当户牖。
朱门谢俗客，幽斋叙友人。澄澜鉴止水，高节看丛筠。
亭出竹更密，林幽人不知。能教三伏景，变作九秋时。
台外绕佳山，台中垂暇日。龊龊绛守居，徒劳夸绍述。
天香分外清，玉色无奈白。谁向瑶池游，依稀太真宅。
云山日在眼，飞观复看云。原似崇朝雨，飘扬静世氛。
叶上花露泣，轩前红日长。游风复为谁，时送席间香。
流水弯还来，羽觞酬酢竞。应有兰亭篇，邦人起歌咏。
深深惟使君，草草学田舍。持此归与心，随时自潇洒。
晖晖蓝田山，山下多绿玉。安得结茅茨，林间许容足。
夏绿分照水，秋香仍满地。吴宫谁教战，一一尽娇媚。
幽溪入流篁，翠色连远坞。清夜天风来，不隔鸾凤语。
横侧数峰碧，逶迤一径开。无人相就宿，时有白云来。
霭乃出深树，湘山日落时。若非尧女哭，即是楚臣啼。
山人居白鹿，书洞有遗迹。为世作星凤，真堪慰泉石。
今日真仙宅，当年处士家。江梅疏影尽，无数海棠花。
花片洒行廓，苔痕上赭墙。阜陵游幸处，花草亦悲凉。
积雨全迷路，皇天上做春。提壶休劝客，城外有饥人。
羽扇白纶巾，堂堂六尺身。我评秦汉下，宇宙只斯人。
大义炯如新，千年报国身。宁从东海死，不作帝秦人。
水深石可灶，水浅石可矶。多谢山中石，与翁不相违。
秋日更山行，朝朝入画屏。雨看如水墨，晴唤似丹青。
慈竹村村种，鞭行不出林。吾亲在何许，回首白云深。
郁郁带春阴，依依绕故林。何人化南裔，草木有仁心。
张王偏宜月，雄豪更得秋。岸头浑破胆，浪里有行舟。
晚艇村村载，秋原处处收。年来尤爱此，一熟缓千尤。
切切松上风，齿齿泉下石。零露晓沾衣，童山夜升液。
莫歌鸡唱晓，老泪不禁弹。昔为祖士雅，今作杜齐安。
共客谈风雅，花边或水边。胸中无一事，梦里亦欣然。
楞伽有公择，娣弟如班宗。宜州黄宅相，馀韵更春容。
绵绵千丈丝，就此一寸的。但愿的成莲，莫教莲蒂意。
嗟余嗜前训，蚤岁得胡模。中年困离宗，旧学日荒芜。
兹行览得失，抚已动竞愧。暮景尚可鞭，毋使寸阴弃。
堂前九折溪，堂后百仞屏。客来问仁智，相与坐中庭。
日暮歌碧云，天寒思修竹。佳人不可见，景入山更绿。
水纳乾坤净，窗通左右凉。船门如引索，直面看波光。
艾叶翻翻白，榴花叠叠红。年华惊客枕，心事逐邮筒。
一段西山雪，中含太古梅。无香亦无色，免被百花猜。
天上和羹事，巢由不忍闻。疏花将瘦影，f卧一溪云。
夜啸千崖裂，朝吟万象苏。山人大自在，无泪捋君须。
幸自蓬窗好，侬家企脚眠。雨声无赖得，相唤著愁边。
舟移石头岸，路转马鞍矶。惟有长干塔，相看未忍违。
小盖行障日，枯筇立倚风。入田催种稻，行圃看浇葱。
种桑不撩寒，莳粟长苦饥。饥寒从古有，但使愿无违。
船头一摇桨，船尾万波随。闻道山中乐，无人尽日维。
急雨暗洲渚，颠风吹客船。不知何世画，水墨水江天。
雨过山色青，风来水花白。不是风雨来，何因见颜色。
谪仙读书处，零落依长松。世人皆欲杀，头白想飘蓬。
山女带山花，狂夫未著家。蛮歌君草笑，曾入汉琵琶。
昔闻河上公，今见濠上翁。姓名氏时易，道德经解同。
清晓去采莲，莲花带露鲜。溪长须急桨，不是趁前船。
相随不觉远，直到暮烟中。恐嗔归得晚，今日打头风。
山开明日峡，水写武陵溪。地胜人堪隐，源深客自迷。
高枕形骸外，空江何限情。落叶不成调，半夜起秋声。
滴沥来无尽，秋声杂水声。纵观深省后，一酌更心清。
宁复露棱角，明心不受欺。千年谁可转，空照是宗师。
粕粕太阳精，浴以沧溟水。光润无纤滓，畏爱从此始。
珠帘半窗月，修行一帘风。何事今宵景，无人解与同。
好是一时艳，本无千岁期。所以谑相赠，载之在声诗。
汝父诚有罪，汝母孝且慈。独不为母计，仓皇去何之。
方看竹马戏，已作薤露歌。哀哉天丧予，老泪如倾河。
玉雪色可爱，金石声更清。孰知催轮早，跬步不可行。
念汝虽孩童，气已负山岳。送汝已成人，行路已悲愕。
他年驷马车，谓可高吾门。只今关心处，政在青枫根。
糊涂不成书，把笔意甚喜。举头见爷笑，持付三四纸。
笑揖索酒罢，高吟关关鸠。至今此篇诗，狼籍在床头。
泪尽眼欲枯，痛深肠已绝。汝方游浩荡，万里挟雄铁。
中堂与曲室，闻汝啼哭声。汝父与汝母，何处可坐行。
从人索莲花，手持双白羽。莲花不可见，莲子心独苦。
足音答答来，多在雪楼下。尚忆附爷耳，指问壁间画。
我痛须自排，汝痴故难忘。何时篆冈竹，重来看眉藏。
昨宵北窗下，不敢高声语。悲深意颠倒，尚疑惊著汝。
世无扁和手，遗恨归砭剂。嗟谁使之然，刻舟宁复记。
百年风雨过，达者齐殇彭。嗟我反不如，其下不及情。
逢花眼倦开，见酒手频推。不恨吾年老，恨他将病来。
老病忘时节，空斋晓尚眠。儿童唤翁起，今日是新年。
百花头上开，冰雪寒中见。霜月定相知，先识春风面。
主人情意深，不管江妃怨。折我最繁枝，不许冰壶荐。
断崖卷银涛，拍岸雪相溅。去住本无心，曾向岷峨见。
濯足临澄碧，和云卧石室。淅沥天风生，披襟当呼吸。
丽藻高邓卫，专学美齐韩。容揄难有属，笔削少能干。
荆楚西南地，清明咫尺天。远山犹带雪，高柳已藏烟。
儒道未易行，挽首为禄仕。仕而不得禄，卓哉见廉吏。
关征足自润，人谓恶能廉。吾独知彦修，一叶亦不沾。
莆城如斗大，征额钜万积。逭责犹未能，余润安可得。
市廛有宽征，僚吏无间言。弊例亦麾却，益知彦修贤。
课余自哦诗，诗罢还教子。时时视橐余，质鬻市薪米。
世无半山叟，叹息屏间诗。曾参尚投杼，知己何敢期。
古来抱关人，玩世可无闷。内省既不愆，得仁又何怨。
正直男子身，自有神与谋。世治天理现，何必事祷求。
彦修但自修，逆境堪进德。知我自有天，纯固在学力。
世事良可见，浩荡书生心。先民亦会计，儒道终当行。
夜深寒妥帖，前村人断绝。何许小茅茨，开门满山雪。
一泓虽浅清，长时自甘冷。可怜病渴人，临深垂短绠。
向晚菱歌起，风平水不流。鸳鸯两相逐，飞过采莲舟。
自君之出矣，蛾眉不复扫。宝鉴委埃尘，玉容为谁好。
高馆不知处，游人空往还。乱鸦残雪树，荒冢夕阳山。
不识刘公字，今方睹一斑。笔兼鸥蔡体，品在上中间。
避闹深违俗，耽闲懒作书。故人无诮我，丘壑政关渠。
老干矗无容，虬枝蔚相倚。图以归草堂，怡怡有深旨。
云冻雨无脚，寒凝霜有毛。却能开霁色，爱日炫初晴。
白云入户牖，幽趣颇相关。俗远人无累，心夷物自闲。
植杞必植梓，艺兰仍艺荪。过庭遗训在，凿楹故书存。
巢余太古雪，人有正始风。头如雪絮白，面作春桃红。
莫讶萱枝小，能施宫样妆。只缘沾染足，绝似杜兰香。
细丽披金彩，气氲散远馨。泛杯频奉赐，缘解制颓龄。
碧草垂低岸，东风起细波。横汾从游宴，何谢到天河。
细韵风中远，寒青雪后浓。繁阴堪避雨，效用待东封。
劲节生宫苑，虚心奉豫游。自然名价重，不羡渭川侯。
莫折红芳树，但知尽意看。狂风幸无意，那忍折教残。
朝日城南路，旌旗照绿无。使君何处去，桑下觅罗敷。
事与年俱往，情将分更深。莫惊客鬓改，只是旧时心。
暂别劳相送，佳期愿莫违。朱颜不须老，留取待郎归。
拂匣收珠佩，回灯拭薄妆。莫嫌春夜短，匹似楚襄王。
岭外春过半，途中火又新。殷勤清远峡，留恋北归人。
望苑回先马，山城驻使车。t中值归雁，频寄北来书。
掩霭愚公谷，萧廖羽客家。俗人知处所，应为有桃花。
散庭爱山客，凄凉怀古心。寒风天阙晚，尽日倚轩吟。
松节凌霜久，蓬根逐吹频。群生各有性，桃李但争春。
簪组非无累，园林未是归。世喧长不到，何必故山薇。
小舫行乘月，高斋卧看山。退公聊自足，争敢望长闲。
二男并二女，随我上梯云。烈士甘焚死，丹心照紫雯。
中妇扫蚕蚁，挈篮桑树间。小姑摘新茶，日斜下前山。
富女易生骄，贫女难保节。殷勤路上花，行人意先折。
荻箔争收茧，瓢轮斗卷丝。未充身上着，先卖给朝饥。
龚孔与丽华，迷昏章宵昼。只知欢似前，岂知祸萌后。
三阁变瓦砾，欢乐一时休。草没石井栏，草亦为汝羞。
山水七百里，上有青枫林。啼猿不自愁，愁落行人心。
小竖驱牛羊，日照山下道。山翁家业贫，青松不得老。
堂前种黄葵，百结种葵畔。同地不同心，徒令永相见。
湘江无潮水，日夜一向流。别心无彼此，两处各悠悠。
自君之出矣，心意远相随。拆破唐人绢，经经是双丝。
自君之出矣，玉鉴生尘垢。莲子种成荷，曷时可成藕。
自君之出矣，懒妆眉黛浓。愁心如屋漏，点点不移床。
沧江无尽水，夜夜随潮去。若复作潮来，沧江止不住。
花叶自低昂，攀折人不舍。偷实定短人，朔辩愧黄马。
花开水晶瓶，叶排青琐窗。枝红立白帜，蝶阵垂翅降。
丁香从百结，恨只满东风。未必愁能解，虚传酒有功。
自得湘江种，禽栖不敢弹。怕摇枝上露，犹是泪琅\。
只应天上路，不为下方开。道既学不得，仙人何处来。
茅茨以为庵，环顾萧然虚。内乐苟自足，容人即有余。
浮钵来沧海，幡然厌世尘。补陀崖畔月，长照定中身。
浚极疑无底，丰棱定有因。沈沈中夜月，照影属何人。
呼吸湖中水，山椒寄此身。洞门风雨夜，电火逐霜鳞。
神物幽潜地，沧沧水接空。不缘尝应祷，谁识有殊功。
凫舄栖迟地，池流一径斜。先生久清苦，不肯竞纷华。
殿阁辉金碧，遐观足画图。维舟一登览，误涉小方壶。
令威仙去后，遗迹叹成非。华表成乌有，何年见鹤归。
地胜风雷吼，人疑涌海潮。将军英爽在，何物敢兴妖。
爱此楞伽士，勤修戒行成。文龟亦知善，来听讲经声。
明主东封后，龟蒙望益尊。巍然此行宇，时许荐o蘩。
夜静蒲萄皱，云舒玉鉴凉。筑堂人不见，樽酒暗相望。
览德来何代，慵归丹穴藏。甘心化为石，万岁瑞吾皇。
门垣虽蠹坏，古屋尚深沈。鸟雀犹知避，斯民盍致钦。
萧萧兰若地，知是府君居。祠事今谁奉，吾来一叹吁。
旦暮潮流急，东西径路斜。无从质疑字，共属野王家。
壮士为儒耻，捐躯志所甘。无名豫青史，幽愤亦何堪。
索寞东郊远，仙禽尽此藏。梦回明月夜，林杪响圆吭。
潋滟湖光好，荷风六月凉。倚栏吟不倦，鱼鸟亦相忘。
泛泛松江水，迢迢笠泽通。万年知禹力，灌溉有余功。
冠盖游从日，欣然萃一乡。田原总如昨，谁复嗣余芳。
阴噎楸梧里，鸟鸣落日中。九原人不作，明赞亦何功。
激浪闻澎湃，山神阴力多。风涛归指顾，海若敢谁何。
明眼知何在，山门久寂然。宗风未沦替，还喜一镫传。
庙貌逾千祀，泥封古碣昏。传云素王宅，真赝与谁论。
岁久阡原变，平时草木深。英才没黄壤，旧事不堪寻。
养鹤人何在，湖边水尚清。唤回中夜梦，滩上戛然声。
记得荷香里，蛾眉唱采莲。千年龟欲总，不见叶田田。
路涌金沙地，高人此筑庵。为询林下客，妙语与谁参。
芳草池塘暖，东风桃杏繁。春归人亦散，寂寞锁园门。
秘宝封坚石，山灵谨护藏。欲为中帑助，时复露辉光。
二陆为童日，驱驰屡忘归。至今桑柘响，禽鸟尚惊飞。
华亭今何在，千年谩有名。披榛问遗裔，寂寞一伤情。
谁得陶朱术，修池一水宽。皇恩浃鱼鳖，不复敢垂竿。
晋杰云亡久，嘉名未遽湮。严祠坐遗像，犹解福吴民。
邃宇中何有，台山五百尊。云何困人力，金像总尘昏。
拄策徐徐上，回环佛顶游。九山俱在望，目断暮烟浮。
施水功成后，眈眈梵宇深。升堂瞻貌象，默会祖师心。
扪萝通一径，修竹蔽中篱。只有奎章在，龙神暗护持。
高门收画戟，即此建精蓝。施予恩虽在，缁流绝不谈。
仙路多官府，真人未上升。松窗霜月白，相对诵黄庭。
庐落皆无有，依稀古堞存。登临认遗迹，林莽暮烟昏。
狼秦崇苛政，有女亦蒙冤。欲吊兴亡事，神应耻重论。
勾曲山头客，遨游到市尘。星冠顶霜月，夜半正朝真。
神居阴物护，臬阈捍洪波。莫虑蛟龙怒，年来畏叱诃。
玉殓知无有，香魂计已销。频来吟楚些，岁久若为招。
千里平沙地，联通江海湄。谩传因激浪，疑是蚌成基。
人与室俱化，阴森松竹寒。时时见孤鹤，疑此守神丹。
刻凿知何谓，弥年亦有神。宵行无足怪，一吼已惊人。
伊昔弦歌治，能声著海隅。升堂想遗迹，励志欲齐驱。
已出天池外，狂澜尚尔高。蛮商识吴路，岁入几千艘。
鹤驾乘风去，千年竟不归。石梁凭望处，空复白云飞。
忆昨登临日，卿云正四翔。重来穷目力，天末起祥光。
蚤为儒冠误，齐心学竺乾。而今林下塔，夜夜戒光圆。
林外初晴后，斜阳满芰荷。频来指灵鹫，此去路无多。
俯拜祠堂下，遥思弼汉功。吁嗟教宣帝，忘德太匆匆。
妆点林泉趣，销除市井心。平生i伏计，到此意偏深。
阴功周邑境，南面固宜然。毋复论民事，神今惮改迁。
蟠根知永远，曲干耸蛟虬。闽贾蒙私庇，年年此荐羞。
吕梁观已远，沂水浴应难。却倚亭前柳，时时照影寒。
延袤三乡外，东流与海通。河神屡加惠，帆借往来风。
疏凿人何在，流功几世余。农氓诵名氏，不数郑公渠。
定回人寂静，绕鼻碧莲香。却认循檐月，摩尼发夜光。
檐角衔墙固，明疏护翠罗。公余秉谈尘，竟夕对金波。
展武沈沦后，波澄一鉴明。桑田复更变，触目总柴荆。
瓦木明丹垩，初期镇此方。石梁今欲圮，尤益富蛮商。
畸岖寻古隧，衰草隐寒原。欲读将军事，丰碑祗半存。
舆梁斜倚处，檐影坠清流。往往抽簪者，常为孺子羞。
辛勤成雁塔，俄赴积薪焚。静夜眈眈影，疑来护刻文。
木德新回律，琼壶暖不冰。举头闻鹊喜，翔舞下觚棱。
月射璇题烂，风传玉漏清。仰瞻云汉表，辉润四星明。
撷秀斗群芳，兼收百药良。不因仁及物，庶草曷蕃昌。
淑德仪宫阃，天教受祉繁。艾人暨桃印，奚用更悬门。
日向皇都永，冰从太液融。青阳才转律，物物被和风。
宽大书方布，欢声四海同。阳春如有脚，造物不言功。
圣德乾坤大，皇图日月长。远人咸畏慕，国势寝安强。
卑服即康功，君王俭德隆。却颁罗与葛，恩渥被群工。
内外期无患，兢兢理万几。延英勤讲论，遑恤汗沾衣。
清净无他好，歌风舞舜琴。阜财并解愠，总是爱民心。
一气转洪钧，阳和触处新。上林春更早，草木已精神。
一岁两逢春，皇都景物新。发生何处早，甲拆验庄椿。
椒殿霞觞举，金花拆胜鲜。年年庆佳节，眉寿祝绵延。
玉切菖蒲细，金包黍角香。年年庆佳节，燕b侍君王。
宝篆烟轻绕，瑶台日正中。等闲调玉瑟，聊助舜琴风。
官样何如野，谋生拙最宜。君门标野拙，篆刻大精奇。
春花弄晴风，昼帘垂永日。公退卧黄细，放衙头懒出。
斗牛不能神，枭卢无好采。碌碌甘抱关，谁能媚时宰。
二亭归然立，紫薇为题颜。朝晖射银钩，伟观压海山。
讼牒如蜂房，未易谈笑理。却思买扁舟，归钓荆溪水。
我无割鸡刀，乃当万家县。飞蝗不入境，感谢年谷贱。
焚香坐清昼，此心自如如。我知拙催科，考甘下下书。
桐乡文章伯，我欲执鞭从。明堂选擎天，云壑卧老松。
寿亲发斑斑，采服老莱戏。欲赋招隐诗，小山念松桂。
援琴鼓流水，弦绝无知音。为语逐臭夫，兰芷和深林。
水浸石根冷，风吹藤叶飞。菰蒲秋影里，长趁钓船归。
自君之出矣，泪对花枝洒。风窗挑夜灯，心在无油泻。
自君之出矣，荏苒度寒燠。譬彼双鲤鱼，书辞长在腹。
自君之出矣，抱此离恨情。春蚕不作丝，缠绵过一生。
团扇画方新，金花照席茵。那缘灯下见，更值月中人。
片片落花飞，随风去不归。如何临欲别，不得傍君衣。
小桥通南浦，夹道桑榆绿。水绕若边珠，风传芰荷馥。
郴阳古名邦，四座拱山色。秀气钟异人，xt俨仙宅。
峨峨楚南树，杳杳含风韵。何用八千秋，腾凌诧朝菌。
濯锦江头树，移根药砌中。只应春有意，偏与半妆红。
煌煌五枝灯，下有玉蟠螭。汉宫已荆棘，此地生何为。
河柳擅佳名，青条发红穗。因愁百卉娇，强作芳菲意。
山木有甘实，托根清禁中。岁芳摇落尽，独自向炎风。
红白薇英落，朱黄槿艳残。家人愁溽暑，计日望盂兰。
不忍与君别，怜君仁义人。三年官满后，依旧一家贫。
惨惨高槐落，凄凄馀菊寒。粉墙多记墨，聊为拂尘看。
苒苒渭滨族，萧萧尘外姿。如能乐封殖，何必醉中移。
兄也错到底，犹夸将相才。世缘何日了，了却早归来。
江外三千里，人间十八年。此行谁复见，一鹤上辽天。
上到皮高峰，京城一方册。天边极双眸，云阔海门白。
岁宜乡里守，杯共弟兄衔。明日人相问，行年五十三。
翻阳湖口县，山合锁人烟。石壁排屏翠，临江障百川。
观国丹心切，横舟绿水迟。东君如有意，风返晓江吹。
磔索银须细，翩翩粉翅柔。百花巡已遍，入梦戏庄周。
款款穿芳径，双双度短墙。不知身是幻，抵死恋花香。
窄窄山腰路，娟娟屋角花。g回蔽修竹，鸥暖戏春沙。
著雨林花暗，敲风槛竹幽。翠屏疏得梦，红叶忽惊秋。
牛角横素书，春犁破朝雨。鸿鹄志安知，功名心自许。
羊裘晦山泽，貂蝉等鸿毛。直钩道可行，一钓联六鳌。
钓舟浮浅濑，冈舍晚重林。云放千峰出，花藏一径深。
帆樯共天远，楼观与云平。山阅三分国，江横十万兵。
不见泉来穴，沙来落细声。夜高寒月漾，银汉太分明。
万顷田间雨，多从顶上生。野人犹不足，常拟凿为平。
白云出山去，摇曳或西东。人住白云下，安然心已空。
零落雪霜后，犹含千载春。一株化为石，谁是种时人。
寂寥千古事，今日有谁登。落日云间合，空中露几层。
杳杳孤峰上，寒阴带远城。不知山下雨，奎斗自分明。
佛心随处见，层出更分明。不用催灯火，天高月白生。
萍实只好斗，练江都熨开。水清当自鉴，无为濯缨来。
皎皎冰壶里，天寒六月风。水仙来往处，三岛忽相通。
昔日巢居客，今为天上仙。文章流海内，几杖葬山前。
寂寂缘岩畔，相期无数人。不知康乐后，池草几回春。
落日愁飞雨，云中一线明。西湖将尽处，忽见大江横。
左右盼江湖，游人憩半途。山高步步上，何用叹崎岖。
野鸟久不去，清风长近人。山间岂有厉，只见办时春。
东岗人不识，野寺在樵渔。落叶年年满，春风为扫除。
寂寞庵前草，春深鹿自耕。老僧垂白发，山下不知名。
飞来天竺远，山秀已含春。不遇名僧识，千年岂有神。
太平云外客，行采老山中。莫叹秋霜早，君看世上枫。
静久波涛散，溪深涌乱丝。悠悠山下客，将见水停时。
衣冠仁义少，敢忽岭边人。亦恐修荣达，行歌自负薪。
此坞久无色，何年朝太真。晓井云下路，犹恐是仙民。
袅袅云中路，沧浪四面开。诗人吟不得，唤作小蓬莱。
杳杳璧没水，亭亭珠在渊。落潮流不去，还向定中圆。
重重风日透，花气满地塘。谁把红云此，红云无此香。
悠然已更乐，知是鼎中余。有海尚可在，慎毋重见渔。
出门日已晚，棹短路何长。赖有风相送，荷花十里香。
青松愁绝涧，日夜白猿吟。掌握多相就，安知世上心。
七山如北斗，城锁几重重。斗口在何处，正当华盖峰。
石下有灵骨，千年生玉芝。山神每藏护，不使世人知。
首出群山内，晴窗几处看。不因风雨折，开槛满溪寒。
细细沙痕落，流金在井泉。山人邀我饮，化骨共为仙。
易道已南矣，清风今尚寒。山人空再拜，不识汉衣冠。
昔日林间汪，风流谢客儿。春山花又发，不见屐来时。
山杪一泉进，俯窥临日崖。明珠不待拾，自溅入人来。
日月岩前鸟，秋来不复闻。达人今已化，名击此山云。
岌岌青松外，安知鸟翼孤。寒猿三叫罢，便是蜀州图。
会昌湖上客，今已化为尘。一束青刍奠，空思如玉人。
六月千里旱，偷泉心亦卑。不烦山老祝，神物久无思。
千年白鹿地，今有佛楼台。昨日到山下，衔花犹出来。
石径先光怪，传流玛瑙坡。天人曾布地，此物至今多。
日气层层秀，连山万丈孤。崔嵬天上影，一半入江湖。
日落游人散，山寒起树声。玲珑石上穴，处处有云生。
色阴长带雨，疑是白云根。欲问东巡事，今犹不敢言。
鸟外无行迹，寒林引薜萝。山中僧已老，不信雪霜多。
前后坐亭上，饮水皆自持。其间贤太守，谁复畏人知。
诗魂躔斗壁，醉力撼蓬莱。剖山无鹊印，倾厩尽龙媒。
突兀临飞鸟，溪僧惯往来。云山多乐处，且入小天台。
涌金春色晚，吹落碧桃花。一片何人得，流经十万家。
岁旱须神物，皆疑石有名。卧龙今不起，长负泽边情。
相传有五马，曾此立踟躇。人爱使君好，换鹅非欲书。
云引踏青客，寻山西出城。始知图画上，今日有人行。
谢公何所忆，白日看云眠。忽梦惠连弟，遂得春草篇。
百年樵斧外，留得挂寒猿。不奈西溪水，流香出洞门。
夏日红相照，天晴坞自开。襄阳多稚子，摘赠故人来。
昨日采莲者，双双桥畔新。旧花今不见，喜见似花人。
白云今不去，惆怅昔人非。叶落风前响，犹疑踏雪归。
君如烟上火，火尽君乃别。我如镜中像，镜坏我不灭。
珠帘半床月，青竹满林风。何事今宵景，无人解与同。
珠帘半窗月，修行一帘风。何事今宵景，无人解与同。
春尽花随尽，其如自是花。从来说花意，不过此容华。
日透微风暖，风揉嫩日佳。~知趱桃李，不道落梅花。
远目随天去，斜阳著树明。犬知何处吠，人在半山行。
春醉非关酒，郊行不问涂。青天何处了，白鸟入空无。
雾气因山见，波痕到岸消。诗人元自懒，物色故相撩。
日落碧簪外，人行红雨中。幽人诗酒里，又是一春风。
春色有情意，挑花生暮寒。只应催客子，不遣立江干。
村店事事无，秋热夜夜至。一双好竹床，无人将去睡。
两换溪溪玉，花呈岭岭春。秧田暄处早，茅屋补痕新。
竹竿穿竹篱，却与篱为柱。大小且相依，荣枯何足顾。
欲问金沙信，聊登度雪台。碧桃良解事，开过架梢来。
斜枝饱风雪，疏花淡水玉。一鹊忍清寒，居然伴幽独。
猿臂生何晚，雕虫死较迟。晚生妨底事，迟死独堪悲。
乃祖宽仍豁，曾孙察作明。不将囊底智，分减及元成。
雨打知无那，春暄绝不禁。小风千点雪，落日一须金。
树劲春犹瘦，花寒暮更明。平生岂无句，此外不须清。
过雨天犹湿，新晴月尚寒。悬知晓妆好，破雾急来看。
初日光殊薄，晴梢露正浓。真珠妆未稳，更著柳边风。
晚得看花诀，丁宁趁绝农。乘他醉眠起，别是一精神。
四面花光合，一身香雾红。忽从霞绮上，跳下锦城中。
花密无重数，看来眼转迷。化为花世界，忘却日东西。
外种百来树，中安一小亭。放眸红未了，红了是天青。
老子侵星起，蜂儿先我忙。渊才无鼻孔，信口道无香。
除却牡丹了，海棠当亚元。艳超红白外，香在有无间。
道是春来早，如何未见春。小桃三四点，偏报有情人。
雪入迎春鬓，茶醒学古胸。梦回霜满屋，吟到月斜钟。
匆匆还重九，匆匆又岁华。不妨将白发，剩与插黄花。
春半花全退，诗人尚道迟。惟应读书苦，声调作吾伊。
端忧更贫病，不分又花时。只说春何好，犹堪入小诗。
桥压荷梢过，花围桥外饶。荆溪无胜处，胜处是荷桥。
居士欹黄帽，曾来照晚晴。至今流虢虢，犹学咏诗声。
英州挽不来，峡山推不去。行了一日船，依旧朝来处。
浪喜出峡来，峡亦何曾出。两岸只无山，依旧江刻屈。
云袖危相复，霜锺韵政迟。忽然数声急，却是住撞时。
水动花梢动，花摇水影摇。不知各无意，为复两相招。
雾外知何寺，锺声只隔山。望来无里许，还在九霄间。
一凤领四雏，夜作吾伊声。梧桐高拂日，好去瑞尧庭。
其大弥九苍，其小贮一壶。静观性中天，大小竟何如。
薰风自南来，万象皆披襟。老子本不热，看他度青林。
是心如维斗，万物所取正。蒙之以微云，孤光更渊靓。
山林与朝市，隐处俱未是。只个西枝西，默坐且求志。
紫鸾自超诣，一日可天地。儿郎但读书，圣处底难至。
天下无个事，巧著事便生。濂溪一赋在，座右不须铭。
红雨未随风，白雪忽满枝。~今正月尾，政是断肠时。
庭散纸尾骛，窗聚案头萤。无端循除水，也学夜诵声。
秋月弄长江，平地点远岫。赞府诗句中，字字江山秀。
苍髯秦大夫，瘦骨孤竹君。主人似二子，二子似主人。
试问隐绵上，何如隐东山。出处两无阂，世间出世间。
蒲牙长几何，已足庇玉尺。只恐如主人，潜逃逃不得。
阁前三面山，阁下一溪水。云出戏作霖，却归宿檐里。
要寻闲世界，不在世界外。明月与清风，何朝不相对。
架亭元用木，一夕化为竹。醉眼碧成朱，若个是苍玉。
何处苕溪好，请君来倚楼。西山也o喜，奔走入帘钩。
不识弁山面，相逢笠泽诗。~应晚云散，玉立对门时。
脚底一朵云，乘之绕空碧。前身王子乔，今代李太白。
韩子不肯佛，饶操苦出家。何如妙净老，紫橐碧莲花。
银河月外来，玉虹天上落。骑虹弄银河，人间无个乐。
茶灶本笠泽，飞来摘茶国。堕在武夷山，溪心化为石。
月夜乘醉来，垂竿曲溪曲。水清无寸鳞，钓得半轮王。
观棋不作秋，观刘不作石。要知丽泽功，~个是消息。
链王云粘杵，朝真露湿衣。一声半夜鹤，月里羽人归。
学子可怜生，远来参老子。仁智若为谈，指似秋山水。
谁将点漆金，铸作孤竹笛。林外吹一声，震落千峰石。
大隐翠屏孤，何许最正面。日落未落时，亭上来相见。
忆我南溪北，千岩万岳亭。妒渠紫阳叟，q杀一峰青。
一老说谈话，诸君未要眠。开窗放山月，把酒奏溪泉。
排日上牙牌，记花先後开。看花不子细，过了却重回。
老子烧香罢，蜂儿作队来。徘徊绕襟袖，将谓是花开。
腊去寒犹在，春来花未开。东风忽然到，放尽一园梅。
只有观书乐，其如病眼何。但令吾意适，不必卷头多。
人怨花迟发，天教暖早催。不知要催落，却道是催开。
老夫岂不眠，只是眠未得。若到睡思来，华胥是谁国。
一更打二点，夜夜此时睡。今夜当此时，不睡缘底事。
已被诗为崇，更添茶作魔。端能去二者，一武到无何。
望峡初愁远，当前忽不知。如何船进处，却在棹停时。
枫老颜方少，山晴气及昏。旧贫今更甚，已冷幸犹暄。
未夜身先卧，不春花巳开。泣残双泪雨，愁得寸心灰。
何处新春好，深山处士家。风光先著柳，日色款催花。
春到四经旬，元来未见春。柳条将软碧，争献上番新。
雪巳都消去，梅能小住无。雀争飞落片，蜂猎未蔫须。
花早春何力，香寒晓尽吹。月摇横水影，雪带入瓶枝。
市小山城寂，船稀野渡忙。金暄梅蕊日，玉冷草根霜。
蚊子因凉减，蝉声入暮多。有愁无处著，不饮欲如何。
止酒愁无那，哦诗意已阑。镊髭非急务，也遣半时闲。
珍禽饮盆池，将扇扑窗户。一声惊得飞，再声惊不去。
夏热秋逾甚，寒梅暑亦开。无尘管城子，幻出雪枝来。
荷叶迎风听，荷花过雨看。移床桥上坐，堕我镜中寒。
放闸冷泉亭，抽动一天碧。平地跳雪山，晴空下霹雳。
去时数点雨，归时数片雪。雨雪两不多，山路双清绝。
肩舆岂不稳，万象非我有。呼童换马来，湖山落吾手。
树隐重重竹，溪穿曲曲峰。林深那有寺，烟远忽闻锺。
城中雪一尺，山中雪一丈。地上都巳消，却在松梢上。
客爱清殊绝，僧愁冻不胜。可怜兜率寺，齐供一湖永。
上竺雪来时，四山都作冻。团团玉屏风，围绕浑无缝。
此行殊匆匆，天色不肯借。更待海棠晴，满意孤山下。
欲折红梅朵，看来不忍攀。周回寻四处，恰得一枝繁。
芍药新移种，红拳餐万雏。看来已可爱，未问有花无。
山童不解事，著火太酷烈。要输不尽香，急唤薄银叶。
傅语双峰老，汝师是如来。如何一瓣香，却为杨诚斋。
谁言定水禅，入定似枯木。飞入广寒宫，收得香万解。
霜重晓未觉，日高融始寒。空墙半根湿，落叶片声乾。
池面炎风起，烟痕一拂微。无形还有影，掠水去如飞。
初作眉头皱，还成簟面班。小风来不住，织遍一池间。
韵绝香仍绝，花清月未清。天仙不行地，且借水为名。
开处谁为伴，萧然不可亲。雪宫孤弄影，水殿四无人。
觉後难重睡，醉余还独醒。东窗不肯白，挑尽一灯青。
村里无铜漏，金鸡管杀更。百声犹未晓，却等第三声。
雾月撩人白，风灯恼客青。倦多资美睡，酒薄免迟醒。
此地先春信，年年只是梅。南中春更早，腊日李花开。
似妒梅花早，同时斗雪肤。新年三二月，还解再开无。
雾鬣如无笔，霜蹄不带埃。直言明眼著，若个是龙媒。
吉语闻田父，新年胜故年。借侬百觳觫，雨里破荒田。
读书轮何知，问羊马何与。二理仍两心，终无研究处。
我生本南溪，我长寓南谷。是子底无良，夺我谷中菊。
与花不同色，与竹元同德。风月偏相寻，携手清凉国。
蜀张与蜀花，乡人相解后。人存花更腴，人去花亦瘦。
春亦只如是，冬亦只如是。别有一清风，请君参此味。
居人晏犹眠，行子夕未宿。此心从何生，却道力不足。
湖水吞天去，湖风送浪还。银山何处是，青底是君山。
万里长江白，半规斜日黄。焦山浑欲到，宛在水中央。
小潘诗家子，解作无声诗。八境俱妙绝，冷泉天下奇。
水气清空外，人家秋色中。细看千万落，户户水精宫。
四月曾湖上，荷钱劣可穿。归来开短纸，十里已红莲。
海涌银为郭，江横玉系腰。吴侬只言黠，到老也看潮。
蹈得草鞋穿，行得汗脚损。却换一枝藤，拄到双玉笋。
客来借毡看，笑指一书策。不管卖不行，且图偷不得。
青士长得瘦，翠兄工买贫。向来素爱者，已赚一诗人。
夕借月为烛，晨将霞作帘。犹言贫到骨，不悟取伤廉。
五陵槿梢花，千驷草头露。富贵人始传，屡空今不数。
俗子令眼白，瑞峰令眼青。白移听两榻，且上倚云亭。
大隐隐於酒，小隐隐於竹。何不呼麴生，来同此君宿。
店歇疑为旅，溪行当出郊。莓苔依断蓼，翡翠上寒梢。
萧洒低低屋，虚明小小窗。客间那得许，窗外更寒江。
月色幸自好，元无半点云。移床来一看，云月两昏昏。
月入云中去，呼他不出来。明宵教老子，何面更相陪。
正月十四夜，如何月便团。似知吾辈出，头借上元看。
片子黄金饼，看来只管高。忽然落溪水，杂碎作银涛。
味苦谁能爱，香寒只自珍。长将潭底水，普供世间人。
染露金风里，宜霜玉水滨。莫嫌开最晚，元自不争春。
可怜林下鹤，独肯伴先生。犹有冲天志，君听叫月声。
住处何曾远，林间别是凉。清风酣一枕，底许觅羲皇。
春笋肥堪菜，秋花暖可毡。何须双野鸭，屏上五湖天。
往往游西崦，时时憩午阴。凤来人不见，飞入碧枝深。
不是人间种，移从月胁来。广寒香一点，吹得满山开。
避世无功酒，临流元亮诗。鹤鸣入天听，叶下报秋悲。
老以书为命，眼将书作雠。芗林与诚叟，同贩短檠愁。
不傅右军字，且留房相池。新雏黄似酒，把酒看群嬉。
犹道山中浅，仍移水上居。俗人又剥啄，掉入白芙蕖。
为惜卅砂尾，亲投碧草潭。前头有香饵，千万不须贪。
岸植木菡萏，池栽水拒霜。那知一家种，同艳不同香。
独酌圣贤酒，新尝子母瓜。丁宁林下友，莫道故侯家。
已赓彭泽辞，更拟辋川诗。未老还山了，犹嫌皈较迟。
艳翠春销骨，妖红醉入肌。花仙别无诀，一味服燕支。
坳中一池墨，腕中百斛力。洒作五十诗，千年照泉石。
阴作官街绿，花催举子黄。公家有三树，犹带凤池香。
紫霓横天度，银盘涌水来。先生骑霓脊，盘上卷金杯。
西风破幽馥，东篱散清好。渊明不可作，解后芗林老。
健碧缤缤叶，斑红浅浅芳。幽香空自秘，风肯秘幽香。
禁火晓未暖，蹈青昏恰皈。何堪一原雪，将冷入春衣。
极目斜阳树，乘风落月梁。更和山与水，并作一秋光。
自昔花如雪，而今叶入云。先生已仙去，谁与共天醇。
高谢三公府，来耕五亩园。园中有何好，老子笑无言。
堂上清如水，芗林对两疏。只今诗社里，尽作企疏图。
茧馆三眠老，桑村独树春。坐看黄更陨，应有一寒人。
双树有古色，一几非今样。~言此老亡，月夜闻屐响。
老子斋中宿，同来无一人。若非明月客，谁伴白云身。
已讶松生市，更将湖入城。如何造物者，百巧供先生。
冷笑元无味，孤高别有心。谁将桃李眼，雪里解相寻。
冷冷无弦筝，汹汹自鸣鼓。最是醉梦中，唤作松风雨。
争进千歧捷，辞荣一著难。生龟教脱壳，试作个般看。
道白非真白，言红不苦红。请君红白外，别眼看天工。
南北与东西，溪光仍树色。人间无热轩，物外清凉国。
坡垄端何似，波涛起复低。醉眠桂花雪，不觉月华西。
一代芗林老，吾生不并时。来寻白玉柄，~见紫兰枝。
玉树参差出，天花顷刻开。先生倚栏处，指点是瑶台。
日出花药丽，风生芝木香。枕中兼肘後，别有不傅方。
宇宙一行店，谁为店主人。主人亦解去，而况g余薪。
芦菔鼠尾大，蔓菁兔耳长。先生不忍摘，野客却同尝。
凛凛冰霜节，修修玉雪身。便无文与可，不有月傅神。
晚酌居然醉，昏昏不自持。奇哉苍玉枕，眠到月来时。
比雪犹松在，无丝可得飘。轻拈愁欲碎，未嚼已先销。
清景无终极，频来未属厌。远山秋后出，茅屋近来添。
露气仍荷气，秋风更晓风。身兼水亭子，双随玉壶中。
摘杞搜枯梗，攀花脱脆包。蝶呈新样粉，柳送隔城梢。
玉泉半潭冰，钓台万岳雪。汝往访客星，剩挟一磨衲。
楼子燕脂色，灯前艳更鲜。看花直到晓，今夕不成眠。
雾质云为屋，琼屠玉作裳。花明不是月，夜静偶闻香。
疏髯捻欲无，短鬓搔已秃。定知得句来，暗喜见眉目。
似腻还成爽，才凝又欲飘。玉来盘底碎，雪到口边销。
醉里还多感，醒来却更愁。醉醒都不是，愁感几时休？
清风索我吟，明月劝我饮。醉倒落花前，天地即衾枕。
篱落深深巷，茅茨小小家。冬晴好行脚，何处不梅花。
竹也岂不好，道旁端可嗔。只教寒雨里，将冷洒行人。
节近亲庭远，天寒日暮时。未风窗巳报，欲雪脚先知。
与月隔一簟，去天争半篷。若无篷与簟，身在大虚中。
烛下一枝梅，欲开犹未开。浑如玉冠子，戴月上琼台。
窗外雪犹冻，瓶中梅不开。烛花将暖气，催得早春回。
鬓少梳欲无，髭短镊更少。搔鬓祗捻髭，觅句何日了。
强惜数茎须，惟愁白却渠。朝来都白尽，愁惜两何如。
客傅涅须法，老子付一笑。借令白再玄，能令年再少。
涅髭只诳客，那可诳妻儿。诳得妻儿著，还能诳面皮。
北客相催发，一日举千帆。遥怜庾开府，岁晚望江南。
昨夜三更里，嫦娥坠玉簪。冯夷不敢受，捧出碧波心。
危楼高百尺，手可摘星晨。不敢高声语，恐惊天下人。
沤生复沤灭，二法本来齐。要识真归处，赵州东院西。
霜叶飞梁苑，风樯指上饶。江山应有助，别恨寄兰苕。
柳侯好倔奇，颇类元道州。遂令舂陵行，至今犹风流。
风雨惜春残，新晴为启关。白云归去尽，还我旧青山。
自小弄丝来，惊多去复回。沙头晚风起，波上夕阳开。
薄薄帘栊日，阴阴殿阁风。无人惊午梦，双蝶下花丛。
佛手撑慈航，尚欲济我人。寄语作舟者，江涛渺无津。
浓绿滴湿衣，烟岚翠交锁。名缰莫能絷，方此不失我。
有唐太和年，宫中亦甘露。曾不如此台，空山自甘霪。
山以感为名，可见天地情。万籁恬不作，风来自松声。
寂寂华严堂，富贵佛境界。何须九九编，吾有艮一卦。
石梁平砥似，池水明镜如。晚凉散步稳，凭栏此观鱼。
舍舟上招提，遥入松林间。透脱俗尘网，是名第一关。
地炉宿松火，纸帐横梅枝。春虫扑蔌蔌，惟有蒲团知。
动静贵一如，妙处非块坐。高人定不死，枕此白云卧。
心清闻妙香，宴坐旃檀林。坐香元不断，莫作死灰心。
不求田二顷，只种桂为仁。坐与兹山对，静中天地春。
荷风湖面晓，垂钓柳阴中。何日能蓑笠，扁舟此兴同。
仙家瑶林天，移来在江国。谁欤境中人，山立而玉色。
此君腰不折，玉立有余清。晓窗拥鼻吟，听渠落冰声。
古苔矶上立，钓为月明垂。夜半清歌起，无鱼钓得诗。
家住山水国，种花以为城。诗将日登陴，围春驱酒兵。
群花各娇春，粲若锦绣谷。于焉日逍遥，中有人如玉。
春风鉴池水，长年弄清晖。仙翁晚归来，子孙笑牵衣。
商山不茹芝，对弈寄此橘。巴人忽招隐，似为子房出。
通渠入小池，循除虢虢鸣。群鱼忽悠然，过桥闻屐声。
静中见万物，各各有春意。收拾入襟怀，阳和散天地。
一迳绿阴去，隐隐花竹幽。主人地行仙，终日杖屦游。
密粟出浓紫，幽花间深黄。有谁吟其间，含香一薇郎。
平生忠义心，一饭不少忘。臣甫宁饿死，愿君尧舜唐。
孤山养孤鹤，宜与梅为邻。处士若轻出，梅花应笑人。
先生人中豪，志不肯司马。一曲广陵散，绝世不可写。
腰不为米折，头独采菊低。晚节名元亮，思与隆中齐。
殿前伸脚时，奴视高力士。群阉旁吐舌，翰林醒不醉。
斯莲君子花，几为佛所污。先生独拈出，万世知向慕。
安石廊庙姿，岂不娴将略。氐奴惊伟人，良已先得着。
踏碎贺兰石，扫清西海尘。布衣能效死，可惜作穷鳞。
凤翅摇寒碧，虚庭暑不侵。何因有恨事，常抱未舒心。
康乐悟玄机，寂寥此栖息。经翻贝叶文，台近莲华石。
水石一栏杆，僧归四山静。携琴谱涧泉，月浸夜深冷。
我陟黄杨奥，我怀董孝君。怀君君不见，冢草裹晴云。
水花分堑弱，山木抱云稠。更宿招提境，还同惠远游。
近来好裹束，各自竞尖新。称无二三两，因何号一斤。
此物不难知，一雄兼一雌。请将打破看，方明混沌时。
一师今何去，天目万丈云。着我粗袈裟，对住大茅君。
自有此山扃，疑与浮世隔。清风袭我裳，竹下有来客。
东西耕钓窟，左右利名津。倚遍阑干曲，知几有几人。
闭户蚕新浴，开帘燕早归。何曾春欲去，自是物华非。
胡蝶梦中意，杜鹃声外愁。问春春不语，柳絮暗汀洲。
舍瑟声不传，咏归声在道。风乎野水滨，夕阳转芳草。
萧疏拂行云，清阴笼远汀。水色元无色，相逢眼自青。
客问燕山地，燕山地不多。祗因解培植，桂子绿婆娑。
彼哉市道交，出语指天日。未逢魏与裴，三叹扁斯石。
一犁足春雨，一丝摇晴风。乐此至乐地，其惟蓑笠翁。
悠悠涧边人，溅溅涧中水。水流无返时，人生流水耳。
逝波不可回，白鸟不可驯。古人成感慨，今人犹古人。
境空纳风月，心远辞埃尘。终日穷目力，得景亡天真。
濂溪有此天，天外得此景。景中一蓑翁，融入吟哦境。
一陇以鹤名，疑是终南径。山灵无献嘲，出处由来定。
山下水一泓，山上云一朵。有尘飞不来，终年风月我。
竹暗笋无数，江晴水有痕。田蛙喧麦陇，野犬卧柴门。
百卉伏穷阴，一枝倚青色。因易探真机，生意何曾息。
一气融万象，大哉造化仁。自耕还自凿，熙熙康衢民。
步兵旧游地，野人今结庐。千载同一调，志隐一志鱼。
鱼水时暂欢，芝兰近同臭。惟有石丈人，万古情如旧。
盘旋山水间，隐者固所乐。寐寤独言时，畎亩心犹昨。
柿叶红如染，横陈几席间。小题秋样句，客思满江山。
受用十三诗，不离方寸地。门外自风波，行之以无事。
策驴风雪中，东君献诗料。花惊非故吾，聊复索花笑。
鼻祖旧游地，留得老桂香。有能培植之，此香传诸郎。
同此江湖心，有盟非知已。我亦畏机人，莫入惊波裹。
百丈崖悬立，一泓流绿漪。品题无好语，摹写冷泉诗。
兰亭饮者徒，因物寓天理。著眼静中观，坎止流行耳。
沿堤过竹所，履声惊龟鱼。人生适意耳，何必驷马车。
躞蹀水穷处，鸡犬非人间。褰裳不用涉，迤逦逃秦山。
风来无市声，景物占深净。鸥狎堂上翁，时来点天镜。
造物无尽藏，散在林泉中。结亭相周旋，人与万境空。
蔟蔟琼瑶屑，花神点缀工。似知吟兴动，满面是春风。
不记门前路，门前一尺深。梅花如有语，参透老逋心。
变熊分阴晴，悠悠浮太虚。冥与此心契，时哉道卷舒。
泉石聊复尔，杖屦亦偶然。万化同一适，鱼鸢兮天渊。
枯槎浸清溪，飘飘野云度。徘徊复徘徊，捻髭未成句。
仰天有所思，心远目苦短。西风驱残云，千里月华满。
欲别哽无语，蘸酒评归期。潮汐有朝暮，郎心无转移。
叩门真丈夫，一揖弃拘检。人物晋风流，班坐黄玉簟。
谭垒争尘清，诗坛传令急。今日有公事，俗驾不可人。
墙外水泠泠，水边木阴阴。相遇聊自适，兹辰犹竹林。
同为山泽癯，半分渔樵席。我不践期境，谁肯赏兹僻。
意到景自到，荣荣窗下花。一张彭泽琴，一瓯阳羡茶。
有酒斟酌之，欢然成喧哗。何必五侯鲭，李绿兮香瓜。
一会良不易，载言翻令愁。清风有时度，白日不可留。
君颜犹少年，我爱不胜帻。百岁垒一丘，主翁惊是客。
数面成骨肉，子归将何之。长啸盼天外，云意俱迟迟。
未险先藜杖，逢亭便小留。今番已非昔，后去可能游。
倦听花卿曲，狂歌侠士行。年华与心事，醉裹自分明。
云梯连石磴，香树锁松关。林壑疑无路，神仙别有山。
萦纡九锁山，棱层几叠水。谁令翻其源，银涛迸石髓。
擘石斗雷霆，蛟乎尔□怒。会当卷银河，凌空泻甘澍。
一柱悬通衢，可望不可进。老仙指谓予，傍边有捷径。
圆顶环珠幡，久与石俱化。我执黄庭经，跏趺坐其下。
云气蓬莱近，山阴草树香。御风不知远，仙骨已清凉。
国破不共天，军行却扫地。一言活万人，三泖终吾志。
春催金谷晓，一望百花齐。不作辽西梦，从渠著意啼。
悄悄山郭暗，故园应掩扉。蝉声深树起，林外夕阳稀。
石桥跨两岫，野叟尝远跖。旁有枰棋处，云是仙人奕。
和风春满园，草木皆芳薰。君看十八叶，具与凡卉群。
自惭闲索居，岂贪颜色盛。爱渠真不言，可以通三径。
森然桃李阴，当春皆手植。更求青青枝，要见岁寒色。
古砚蟾蜍滴，文屏薤叶书。世间多倚伏，休叹橐中虚。
雪檐晴作雨，道空日如年。燕坐无馀事，床头易一编。
岁晚惟松竹，于梅伯仲间。藉溪并白水，着个老屏山。
女伴歌采莲，汪声度流水。无意惊鸳鸯，鸳鸯自飞起。
江头云阁雨，柳色与春深。船发春风阻，谁知客子心。
栽培万杉树，延纳五峰云。莲社松门接，陶居柳径分。
落日下青嶂，归云独未安。倚杖无言久，夕阴生翠寒。
落日下青嶂，归云犹未安。倚杖无言久，夕阴生翠寒。
寺前一块地，常有天子气。丞相要作坟，不知主何意。
栋宇还依石，窗扉不碍山。丹青宁办此，烟雨饱孱颜。
田园依峻岭，牵兴每须登。却得台郎力，扶持借赤藤。
砾索池边树，疏花照浅清。虽无却月观，且有一枝横。
虽晚亦既好，花中无此香。谁能识真趣，高隐在浔阳。
并与杞同赋，旧尝闻雪堂。先生澹无欲，亦复爱清香。
一饱无馀事，平生万卷书。短檠头雪白，端为惜居诸。
四角朱弦直，双桥小霓欹。寒星夜稀密，冷浸一枰棋。
冥搜高出月，幽思渺裁云。拟遣穷愁去，那能无此君。
晴坞夕阳媚，暖梢春意留。讵须吞绛g，方解解人愁。
文章无正体，源浚流乃深。能者主宰之，古来非独今。
大雅久不作，淳风日浇漓。挽回既狂澜，此道非公谁。
三赋成会稽，四集始东楚。一洗凡马空，斯文有宗主。
对策婉而切，奏疏忠且纯。风行水自波，至哉天下文。
退之在元和，昌言主文字。扬镳踵芳尘，公乎得无意。
作诗必坡老，作文必欧公。欲知鸣道心，端与二公同。
直道盖中朝，雄名横六合。吾道其非邪，胡为未舟楫。
三让始循墙，一麾尝屡把。夔门德政碑，深k仍大写。
不见我公久，摇摇动心旌。敢以一瓣香，为公罄精诚。
苏公亦有言，公合把旌旄。庶使湛辈名，亦与岘山高。
但见蹙红巾，未闻衣黄里。一试缕金裳，世职真西子。
花木蒙沾润，根坚枝亦骄。悬知如舌本，端藉酒杯浇。
平生壮夫志，老去未消磨。其奈青铜里，萧萧双鬓何。
掬水弄涟漪，清辉碎更随。人间无太白，欲捉可凭谁。
秋阳千里晒，聊复曝吾书。自笑年来事，昏眸眩鲁鱼。
屿岫新亭好，悠然见七峰。凭栏吟不尽，春色与秋容。
十亩烟波阔，平开一画图。已添无数景，唤作小西湖。
不是山阴画，清流曲更方。欲知三面景，绝胜九回肠。
凝尘昼满室，燕处亦超然。扫罢掩关卧，从嘲边孝先。
野色知何处，松边竹外塘。雨馀红菡净，风起白苹香。
近听千丝急，遥闻一磬清。恐伤诗肺腑，不作断肠声。
历览众峰顶，下视飞鸟背。一身凌紫霞，迥出尘寰外。
山深云气多，拨云寻径入。但觉襟袖寒，不知浓翠湿。
不受百钱馈，从兹号钱清。至今千载后，犹得仰佳名。
从士力难任，何其挂怀抱。不及在家贫，在家贫亦好。
峰秀因拳石，溪清见发鱼。毫厘辨乔梓，咫尺有匡庐。
红粉虽云妙，鹅黄亦大奇。欲知堪画处，绝胜采江时。
幽圃知何处，青山东复东。芙蓉黄玉g，还与海榴同。
梅开群玉府，柳试缕金衣。过腊山逾瘦，迎风水渐肥。
小径三秋好，西风百本黄。但令频泛酒，日日是重阳。
未用他山错，宁须泗水浮。冲风时激浪，清韵乱鸣球。
亦好新亭小，登临意绪长。清流依槛曲，明月逐檐方。
睡馀无俗役，信手一枰间。胜负何须较，神情政欲f。
清风生两腋，雪乳啜云团。便拟乘风去，翻嫌缚小官。
锦园无十亩，缓步足登临。弄月波涛细，爱山花木深。
风动木初落，霜轻花更幽。晴香山苦马，冷艳水牵牛。
此君仍佩紫，直节自来孤。欲倩文夫子，招邀入画图。
万里一朱幡，崎岖度岭关。路盘云雨际，人在斗牛间。
人久众所僧，物久众所惜。为负磊落姿，不随寒暑易。
国初吾乡民，万户一逢掖。盖自咸平后，俊髦始接迹。
此骏产渥洼，神奇莫浪夸。相期千里志，赠子字无邪。
黄檗道场古，裴公心事间。白诗三绝并，那似敬亭山。
事从尘世去，心共白云间。不作游山计，朝朝饱看山。
泰山一毫轻，沧海一滴水。我观天地间，何啻犹一指。
道丧嗟耆旧，人亡独简编。家藏六君帖，何必万人传。
三贤堂趣远，四照阁诗传。高节无人继，孤山只俨然。
误墨虽藏白，飞埃欲敛昏。谁将草玄手，着意写前村。
屏灯红灼烁，窗月正黄昏。印出横斜影，分明竹外村。
溪藤横翠约，老眼颇眵昏。唤入凌烟后，江村不是村。
红妆夸睡足，粉额趁颜开。惟有江梅样，蛾眉淡拂来。
后来冰雪体，引墨为君开。寄语金鸾客，和羹人正来。
岂是无仙骨，平生百念轻。但存方寸地，吾不计前程。
风雨旃檀阁，烟霞钟鼓声。定僧今不作，空谷尚传灯。
求仁亦多途，取近惟一路。内恕以及人，知君用心处。
安宅旷弗居，浪自分彼己。傥由恕门归，天下一人耳。
此道固非浅，圣门两三人。佳名长在眼，无实勿为宾。
一心贯群伦，乃是吾祖事。耳孙不绳武，愧子两大字。
视后而著鞭，书此以自儆。一言行终身，要处君已领。
已复山上山，何当口中口。写兹秋下心，寄我女边帚。
仲尼一旅人，吴楚据南面。不知千载下，究竟谁贵贱。
赐也相国尊，子思终不慕。乃知古今士，轻重复内顾。
涕泪昨辞亲，酸心今别子。舟陆空相望，掺袂即千里。
不谓蕞尔邦，有此岿然宅。江山自比邻，风月相主客。
春风桃李蹊，学语鸟相唤。不可无寒芦，汀洲下凫雁。
行攀丛桂枝，坐息丛桂影。王孙胡不归，岁晏雪霜冷。
芗林新赐宅，春水向鸥前。不是萧何第，元非范蠡船。
一丝公不挂，钓饵也怜渠。旧日垂竿地，临流只放鱼。
小摘乱青黄，开尝馥香气。持比千户封，真成败人意。
安车过桥时，童稚皆喜舞。题柱作归来，元无长卿语。
溶溶水拍堤，了了花隔岸。不著小桥通，令人方寸乱。
玉颊酒潮红，醉头扶不举。杜老岂无诗，应为六丁取。
啸壑有於菟，吹波作奇字。川上雪髯翁，文章政相似。
人皆爱吾庐，烛理均是寓。未办山林居，聊依佛僧住。
伐木梁清浅，扶藤日几回。嫦娥与牛女，昔日度桥来。
深林以芗名，花木不知数。一点无俗氛，兰芽在幽处。
酒渴上安市，甘寒为解园。鹅儿黄不见，空见鹭鸶飞。
被雪一枝好，令人双眼明。未须贪结子，对汝不胜清。
群木上参天，清阳并为一。炎曦无路来，不废风月入。
薰风追晚凉，爱日引朝步。瘦策与青鞋，应知来往路。
微雨久逾润，禅房低复深。下帷香一缕，收尽向来心。
花覆春风殿，炉薰上紫清。旧时香案吏，趺坐对烟明。
不属蔚宗传，又非知见薰。从来香一瓣，只许自闻闻。
拟去竹坞间，煎茶炷新料。从容二士谈，领会一语妙。
老柏参深水，封题远寄将。发奁知长者，闭合自调香。
芗林未置身，泛宅先入手。二疏归来时，能似今日否。
南陌绿成阴，园林正春老。能令蚕事办，更遣^音好。
华发累朝人，苍髯几时树。政恐郢斤寻，明堂要材具。
颇知藏曲折，故作小峥嵘。一u香已过，半山云正横。
簿书苦沈迷，世俗嗟迫隘。不如溪山上，风至取一快。
掾曹官事了，载取曲生来。得酒且欢喜，俗氛安在哉。
从容吏隐间，游戏僧俗里。孤月浪中翻，吾心正如此。
逼仄何逼仄，官居尘土中。高城与隔尽，惟有一溪风。
坐令簪一枝，蛾眉淡初扫。笑弄黄金杯，连台盘拗倒。
不似居城市，澄湖上有松。日斜人影散，百尺卧苍龙。
饱霜林下风，霜毛极清润。为问载高轩，何如弄闲影。
市声俱不闻，野色良可喜。听公北宅住，还我东皋子。
一溪乔木阴，六月火云冷。门外有行人，寒泉思汲井。
幽畦小雨馀，一一锦绣段。春日细春盘，悬知咄嗟办。
一径夹青葱，无人到幽处。花发晓莺啼，欣得得佳趣。
苍官可长雄，馀子皆季叔。所以吾外家，深栽后雕木。
高标何许看，小阁有时上。烈风知人怀，柯叶尽西向。
孔父昔所游，父老不能语。文章翠珉上，如此树高古。
寂寞西州路，凄凉渭阳思。敢不酷似舅，苍官实临之。
大厦要直木，郢斤弃如遗。一朝谏省上，王魏不支持。
华屋落山丘，悲歌咏曹植。故有主林神，百年依正直。
一重仍一掩，少有外人知。杖屦归来处，斜阳隐半规。
白昼俯层台，千山万山月。若不犯高寒，安知此奇绝。
三孔吾渭阳，犹及见仲叔。堂堂舍人公，再拜但乔木。
长身一庭中，劲气九霄上。思公立朝时，凛凛不可向。
策登董相科，赋作长卿语。刘牢出外甥，愧我不如古。
老柏蜀人爱，甘棠召南思。领客清樾下，作诗咏歌之。
元佑几阅岁，诸公一无遗。吾舅典型在，神明力扶持。
柏叶松其身，在时公手植。杂树谁所栽，一钱初不值。
江南家家窗，何处无远岫。唯有谢玄晖，眼中揖其秀。
茗饮贵石泉，江流亦其亚。甘寒如此井，未肯出汝下。
故国例卜宅，他乡多惜居。短长三万日，何处是吾庐。
烟雨百馀年，茅茨数间屋。中有在家僧，萧然如此竹。
冷石磨青瑶，客至相与饮。醉倒不用扶，真成一高枕。
桃李艳阳态，笑我不入时。松竹贫贱交，却是同襟期。
自耸干霄势，应怜望岁心。试将肤寸泽，来作济时霖。
盛世须材杰，高名动圣明。一麾淮海去，青旆拥千兵。
别兄今几时，邦人指难弟。莫诵海沂康，两冯如鲁卫。
公材如武库，剑槊方森森。亦复擅风流，坐继正始音。
诗成啸诺余，谋出壶觞暇。却整进贤冠，麒麟要图画。
公家西州烈，武事冠方册。祖孙世有人，要足门三戟。
平生功名心，不肯事酣宴。向来话淮南，山川眼中见。
楚国尚勇力，秉羽而甘寝。虽无倒载名，胜饮怀安c。
疆事须长算，朝家得实能。坐来酬万务，心地自虚凝。
复旦风云合，丹心日月明。江神回朗照，霁色向来清。
壶矢新油幕，春芜旧战场。候亭f夜柝，归袖着天香。
暗绿团团树，浮苍浅浅山。不须吟些些，幽韵已班班。
峭绝崩云处，泓澄忽此逢。宁知一勺水，清润入千峰。
欲作银河落，支筇仰面看。会须雷电散，已觉逼人寒。
暝色苍然至，浮烟漫不分。小留岩窦底，为伴宿檐云。
白浪高於屋，风回熨帖平。周郎呼不醒，久立听江声。
才退愁无友，时艰悔有家。乡心惭杜宇，世事付杨花。
四望黯同云，平湖堕银汉。一叶柳边来，应是寒澌泮。
兔狡应多穴，孤妖争首丘。一巢鸠样拙，何计老菟裘。
渺渺阳台去，茫茫鹦鹉洲。干戈迷大别，烟雨瞑南楼。
癸水绕东城，刀兵不用忧。须勤疏道力，常使达潮头。
万事问不知，山中一樽酒。扫石坐松风，绿阴满巾袖。
先天本无言，有言即后天。欲知先天易，须在无言前。
不闻尔言久，因觉我言非。欲得尔之善，真期尔指归。
久未从君行，出门无可去。思尔行之善，秉烛坐至曙。
数月未论心，此心觉还真。矢以惺惺法，始终奉此身。
万木枯岁晚，寒梅独不移。幽香对白雪，清景月明时。
方趁夏日永，不知秋已清。秋清岁即晚，吾道终何成。
门前凿三塘，流水常不息。逝者诚如斯，间断伊谁忒。
武夷溪九曲，曲曲可垂钩。自得溪山乐，何须公与侯。
南浦随花去，回舟路已迷。暗香无处觅，日落板桥西。
村鸡已报晨，晓月渐无色。行人马上去，残灯照空驿。
选将他年重，作师此日难。伤心闵东道，白首戴南冠。
泛泛松江水，迢迢笠泽边。万年知禹力，灌溉有余功。
至今千丈松，犹伴数岩雪。不见纤尘飞，寒泉皓明月。
到处皆诗境，随时有物华。应酬都不暇，一岭是梅花。
应怯春寒悄，重重叠叠衣。本来飞燕瘦，翻作玉环肥。
照影寒溪水，溪中水也香。佳人临宝鉴，自作寿阳妆。
山断开元蝎，龛留大业僧。七年驰便路，三蹑石梯层。
道盏原非盏，言罗不是罗。只因山突起，个个尽如螺。
鸡德灵居五，峨冠凤彩新。五更大张口，唤醒梦中人。
鹤来松有客，苔去石无衣。黄金浮世在，白发故人稀。
青城老洞翁，名籍丹台上。日日诵黄庭，感得祥云降。
白云闲似我，我似白云闲。二物俱无心，逍遥天地间。
九鸾陪玉兽，八凤荐金芝。青童歌妙曲，玄女唱清词。
落魄正当年，人皆笑我颠。乾坤时运动，沦海渺无边。
日日双萤火，乾坤一鹊巢。野轩有凉户，谁敢等闲敲。
雨过江皋净，风来庭槛清。此君故人好，入夜听秋声。
草窝双树下，借与定僧居。会得虚空境，坐卧总从渠。
秋夜净无云，嫦娥展孤镜。灏气浸澄波，荡漾光还定。
江上雪纷纷，风寒天已暮。中有泛舟人，兴尽迷归路。
唤侣下寒汀，争宿芦花萼。夜半渔翁过，惊起还飞落。
茅屋开山脚，岚光映日光。行人消野兴，个个醉壶觞。
终夜雨潇潇，闷杀孤舟客。滴滴打蓬声，错讶灵妃瑟。
野烟寺初暝，僧添宝篆香。鲸音送残照，敲落楚天霜。
日落大江头，返照江村里。独有羡鱼翁，垂纶收不起。
极浦一帆回，招招近岸开。倚船试相问，莫是故乡来。
我非东方儿，不是牛耕土。欲识我踪迹，一气万物母。
跨蹇度溪桥，处处寻春信。春枝摊蓓蕾，唤仆频频认。
窗上月朦胧，香芸鼻观通。了无梅竹影，猛省在舟中。
游蜂从何来，饥雀巧相遇。谁其释纷拿，放汝采花去。
日暮投荒榛，吻利腹良馁。尔竟何所争，固结不可解。
亭尤逢夜竹，不识自知音。朦胧望明月，终得拂青尘。
禅宫门寂寂，庭草无行迹。东风自扫阶，疑是开帘客。
过作抛人去，非真我独知。如何立不定，却有独来时。
匆匆十日事，回首亦凄凉。何处无芳草，行人休断肠。
瞿昙昔教我，林下一宵行。何事春江上，依依作俗情。
园中杨柳树，飞舞似含羞。如何风静处，尽放眼中愁。
金铺银屈膝，动处有人挨。棋盘作十字，中心为子来。
橘犀如半月，何日是圆时。如何一种味，却有两人知。
相别亦何事，相逢尽偶然。愁肠贯彩笔，离梦绕朱弦。
纷纷浑是梦，黯黯只消魂。江上浪无限，舟中酒一樽。
淮山二十里，秀色已在户。舟车走梁宋，烟树引吴楚。
雨麦浑漫垄，风梅已退妆。高鸿望燕塞，飞疾不成行。
去岁秋时去，今年秋又来。浮名何所得，岁月苦相催。
斋心礼仙圣，不是爱山游。山中笑何等，白发故诸侯。
人生孰非梦，梦里见庐山。若了元无梦，何曾有往还。
越国未亡吴，曾动君王意。句践自有心，凭车汝无恃。
清阴满我庭，苍苍六槐老。野性苦避人，青苔不须扫。
零乱委空风，悠扬点芳草。却为身最轻，华堂等闲到。
映日漾清渊，沿沙暴玄甲。爱尔千岁姿，藏身一莲叶。
已断鹰隼猜，仍叨主人惠。皎洁静天姿，双栖莫相忌。
庭树应如我，相逢益老苍。别来秋苦雨，但觉瓦松长。
人事日益远，秋居何飒然。苔随墙半雨，叶放树中天。
藏竹永和字，浣花天宝诗。清江入舟楫，忍泪别僧持。
飞来何处峰，木杪夜千尺。愁猿唤不应，月色同一白。
水石一栏干，僧归四山静。携琴谱涧泉，月浸夜深冷。
夜光沉千岭，寒星动一川。汀沙霜似雪，寂寂系江船。
春晓山路永，行行歌采薇。歌长非有意，惟以疗朝饥。
青林拥萧寺，况乃在山阴。出见桃花发，方知春已深。
牵舟已出峡，何旦复当还。蒲溪应渐近，已见宋平山。
山月娟娟静，山烟漠漠轻。茅檐无一事，独听夜江声。
昔读此离骚，今朝渡湘水。荒草满秋原，何处寻芳芷。
山空樵唱稀，林昏归鸟没。新月含烟霏，遥依乱峰出。
县废不知年，无人问遗址。石堠犹路傍，故物应唯此。
远意在田畴，中园结茅屋。冻雨昨夜来，共欣春水足。
耘耔竞所务，乔林午风清。嘉谷雨来长，复兹畦水平。
恢台当长夏，山木尽成阴。良苗方竞茂，悠哉林下心。
晚秧纷已及，中田日往还。适与好风会，植杖观前山。
回环拥冈峦，澶漫分林坞。纵目以怡情，信美疑吾土。
南岭与北岑，千同万峰起。木末置危亭，众山穷表里。
荦确南山路，丛筠冒水生。寒梅销落尽，犹有数花明。
手种篱边菊，秋来亦自开。惊蝶翩翩舞，雄蜂去复来。
遗爱在斯土，谅如泉山滋。居人不敢唾，时复照须眉。
阴阴勿翦棠，听讼得处所。滚滚山下泉，飞空作甘雨。
牵舟四日程，屈曲萦山转。行行问居人，始知犹近县。
长林上晚烟，明月曜深夜。重闭岂吾心，自回俗士驾。
下瞰十仞余，遥瞻几千里。游客日暮时，乡心万端起。
乔林众鸟集，暮气氛氲上。好在三巴山，何时正相望。
巴山任喧云，僧窗睡方悄。风清月到床，露白虫鸣草。
云峰几万叠，何处见家山。此日无穷意，悠然独倚栏。
万壑树色敛，松门已暮钟。故园肠断客，应与此时同。
罨蔼前林暗，遥知暮气生。渐向山门近，应闻钟已鸣。
望望沧波阔，汪湾湖水秋。津亭方迟客，远来何处舟。
发源由太古，东逝几朝昏。欲识无穷意，当看石上痕。
西从徼外来，东去还归海。徒闻朝暮声，谍识年华改。
前山收苦雾，宿鸟有新声。万里南天客，三冬此日晴。
垂阴覆绿波，檀栾影空注。傍有微径通，穿云向何处。
悠悠望深松，置马长路侧。岂为服誓言，良以尊旧德。
北眺逼山樊，南瞻近津浒。登兹一消忧，信美仍吾土。
蹑屐上危岑，策杖临孤屿。来往自忘疲，於此时延伫。
夜半山雨来，梦觉还复息。寥寥檐溜空，时闻断续滴。
避地依荒谷，衡茅苟自安。门前山四塞，不用买峰峦。
策杖南涧边，菖蒲如绿发。石乱水流分，山空鸟声歇。
山桃深复浅，乱发傍幽岩。无人慰寂寞，晴日自毵毵。
共坐石上苔，坐久溪阴转。峰外晚林稠，山腹晴云散。
雾豁空江平，楚疏远山出。龙溪夜来雨，爽气侵衣湿。
桑枯落洲渚，澄潭渔艇集。幽禽忽飞来，斜日水光溢。
一画起于乾，先天至后天。灵岩天一线，想在伏羲前。
明月出天山，月明秋水寒。观心同水月，镊白坐相看。
横江一片碧，携鹤上鱼船。收纶不成下，却抱钓竿眠。
一载涪江上，转添山野情。手携僧共出，笔放吏归耕。
岁律亦已暮，风烈雪漫漫。去路阻且长，念子衣裘单。
严之水沦漪，其山复苍苍。子陵钓游地，草木有余光。
我昔临此州，民容拙使君。子行为多谢，慰彼无毫分。
别驾亦何事，休戚理则同。但使民受惠，无论别驾功。
巍巍孤高亭，念我昔所喟。子也时一登，千载起立志。
义路本如砥，利径剧羊肠。何以书子绅，世德不可忘。
自昔谨交际，人情易因循。敬始以念终，君子贵守身。
邻邦吕正字，质疑时以书。校官有袁子，苦语莫厌渠。
藐兹遗体重，相对子与予。祝子以自爱，念不忝厥初。
云满南阳陌，书藏善和宅。行行重回首，无使归思隔。
送子目力短，朔风吹我裾。心焉独如结，子也当念予。
散策下亭阿，水清鱼可数。却上采菱舟，乘风过南浦。
窗低芦苇秋，便有江湖思。久已倦垂纶，游鱼不须避。
幽谷竹成阴，悬流着石清。不妨风月夕，来此听琮b。
团团凌风桂，宛在水之东。月色穿林影，却下碧波中。
云生山气佳，云卷山色静。隐几亦何心，此意相与永。
艺兰北涧侧，涧曲风纡余。原言植根固，芬芳长慰予。
长哦伐木篇，伫立以望子。日暮飞鸟归，门前长春水。
前年种垂柳，已复如许长。长条莫攀折，留待映沧浪。
亭亭堤上梅，历历波间影。岁晚忆夫君，寂寞烟渚静。
原原锡潭水，汇此南城阴。岸花有开落，水盈无浅深。
叠石小峥嵘，修篁高下生。地偏人迹罕，古井辘轳鸣。
流泉自清写，触石短长鸣。穷年竹根底，和我读书声。
高楼出林杪，中有千载书。昔人不可见，倚槛意何如。
系舟西岸边，幅巾自来去。岛屿花木深，蝉鸣不知处。
四序有佳趣，今古盖共兹。桥边独微吟，回首忘所之。
危阑明倒影，面面涌金波。何处无佳月，惟应此地多。
芙蓉岂不好，濯濯清涟漪。采之不盈把，怊怅暮忘饥。
葺盖非陶埴，年深自碧差。如何乱心曲，不忍诵秦诗。
平时兄弟间，未省别离味。别时已不堪，别后何由慰。
庭萱既荒芜，彩绶委尘土。子叹予咨嗟，寒窗夜风雨。
呜呼忠献公，典则垂后裔。遗言故在耳，夕阳当自厉。
何以嗣先烈，匪论达与穷。永惟正大体，不远日用中。
履度如履冰，犹恐有不及。毫厘傥不念，放去如决拾。
事业无欲速，燕逸不可求。速成适多害，求逸翻成忧。
南山有佳木，柯叶正敷荣。原图岁晚功，大用宁小成。
岁晚岂不念，风雨漂摇之。但当护木根，纷纭尔何为。
岭海坐清静，府公金玉姿。幕府省文书，简编可委蛇。
十步有茂草，会府宜多贤。新仁古所贵，更诵伐木篇。
闻之元城公，南州宜止酒。止酒纵未能，少饮还得不。
子行日以远，我思日以长。政或少f暇，书来不可忘。
南山烟雨霏，北山风露多。衣沾非所惜，屦湿知如何。
不肯竞桃李，甘心同艾蒿。德人一题品，愈觉风味高。
我家湘水滨，年年赋徕服。君家百亩田，晚岁千树绿。
嘉莲秉嘉质，解后逢赏音。翁岂玩物者，寄意一何深。
扁舟横薄莫，渺渺蓼知秋。家山有江湖，何必赋远游。
寒梅只自芳，野水有余清。山空岁云暮，妙意相发明。
昔人为己学，深旨妙隐微。三复尚n章，服膺原无违。
种松苦难长，松长还耐久。莫和目前思，但种门前柳。
花开山与明，花落水流去。行人欲寻源，只在山深处。
日暮天无风，岸巾夕阳中。回首发遐想，明月已升东。
桥边风月佳，俯仰有余思。无忘履冰心，方识吟风意。
金衣数公子，端是贤友生。羽毛元自好，喉舌向来清。
学尽百禽语，终无自己声。深山乔木底，缄口过平生。
破屋居人少，柴门春草长。儿童不识字，耕稼郑公庄。
河流便当城，峻岭借为屏。疑在金山寺，凭栏看北泠。
急雨收残暑，西风吹暮蝉。烟浮水空阔，露洗月华圆。
人无本则忧，物以地为贵。如何山芋辈，天下称宋卫。
扇子解招风，本要热时用。秋来挂壁间，却被风吹动。
前人厌膏粱，志欲服贱事。若论区别功，为圃亦不易。
为治固有术，公卧有人立。直须紧闭关，勿使庞公人。
楚客对吴山，归心常自苦。守土切须防，半夜俱飞去。
桥上置杯盘，可容十客坐。游人撑小艇，却从桥下过。
携杖溪边听，抱琴台上坐。我喜见江山，江山愁见我。
列岫宗奇观，藤萝结翠门。隔岩龙唤雨，云走半窗昏。
蛰龙潭里蛰，潭上风波急。一旦飞上天，鱼暇不能及。
出入黄牛峡，江声书夜腾。猿啼愁不住，何日下彝陵。
一笑淮兵却，功成未易论。岂惭颜刺史，诗酒在平原。
古屋深于洞，门前种白莲。好寻当日社，重结此生缘。
呼吸风云合，飞潜自有时。只愁潭底浅，头角被人窥。
遍陇敷青绿，桑麻共几家。满城罗绮子，应笑不栽花。
旧址依然在，荒墟未百年。还分一桥水，流入几家田。
父老怀遗爱，谁传肘后方。药囊同日葬，空忆紫元香。
茶林那复有，零落付樵人。旧日溪边叟，空悲二月春。
祗因吴士秀，千载仰公神。欲借驱z术，来临刻木人。
古来古未灭，人好水还清。一读高僧疏，尘劳悟此生。
发策名犹在，回头事已非。池塘春草绿，空忆谢公归。
昔年池满地，今见屋耽耽。不结莲花界，龟鱼死未日。
平林标大道，曾是野王居。往事将谁语，凄凉六代余。
少伯曾居此，螺纹吐彩比。一奁秋镜好，犹可照西施。
竹秀水色净，忽来双凤凰。岐击昔鸣瑞，今复见文王。
一发连千丈，红云出素波。秋负吹欲老，无奈落花何。
一幅霜缣外，青青出自然。天机何敢议，珍重白衣仙。
一瞑移藩日，邦人昔被恩。步兵碑尚在，功业敢经纶。
自昔干戈地，城空草自荒。渔樵怀旧事，何敢议兴亡。
短棹经行处，风披藻荇香。中宵孤鹤唳，片月在沧浪。
藓砌迎烟渚，花开忽满株。春风吹烂漫，如展蜀川图。
报越心何壮，贪齐计已轻。忠言殊不听，何用筑斯城。
掾死缘非使，儿要哭未休。旧时亭下泪，疑与水长流。
渐放秋风晚，花无烂漫香。浅深红似锦，散影在沧浪。
犹使樽前客，常怀没后名。好风吹远籁，如有笑歌声。
有景道不出，须来此水滨。十分花鸟色，团作一亭春。
地僻无人到，松风鹤梦清。一灯禅榻畔，自向暗中明。
弼汉功非浅，谗夫可奈何。海神今亦畏，安敢布风波。
寂灭跏趺地，灯光照四时。高僧穿地脉，此意少人知。
寂寞黄龙后，纷然垅土碑。废兴与处问，空咏草离离。
五马来何暮，经营指一弹。石碑书近事，留与后人看。
不入红尘市，安居三十年。至今庵下路，芳草碧芊芊。
白毫光未灭，胜事百年中。好是传灯地，林泉有古风。
千秋传异彩，百尺护雕阑。欲识金龙瑞，丹霄试仰看。
地重因名果，如分沆瀣浆。伤心吴越战，未敢尽情尝。
终与双溪接，分流入郭来。市桥人影合，不解洗尘埃。
路接张泾近，塘连谷水长。一声清鹤唳，片月在沧浪。
竹下清风好，时来挂幅巾。待逢田叟问，知是乐郊人。
人归天上去，空识旧衣冠。秘录藏金匮，清风满殿寒。
吾州购物好，惟是欠青山。忽有洞庭色，来从一笑间。
荷锸从吾后，叮咛死便埋。人皆讥嗜酒，我独爱忘怀。
一吸长川静，烟云忽有无。谁看颔底月，误欲探骊珠。
疑著风波恶，民谣亦畏人。筑塘成堰后，斩马祭河神。
双瞳分日月，眉际一星悬。照见人间苦，三辰不在天。
静练明田外，源流笠泽通。不因逢岁旱，谁识济时功。
岸回波曲曲，城转草层层。忽见桃花落，还知到武陵。
祗应曾布地，往往化为鱼。一遇丁千骑，禅人便结庐。
题诗三过此，坡老昔时曾。悟得成禅指，来为打睡僧。
石匮埋礼物，灵光照夜多。龙归天上后，无复更风波。
旧使家何在，空寻古柳堤。世情今亦尔，莫笑买臣妻。
此地连江海，曾经古战争。干戈今不见，空有射襄名。
苍苔侵坏道，晚雀散空林。莫问人贤否，浮生一古今。
丹灶功成后，寥寥掩竹扉。但闻蝉已蜕，不见鹤来归。
柔橹声相应，名齐汉魏收。可怜一溪水，分作两塘流。
白昼重门寂，苍苔古殿深。老僧香火罢，松柏夜森森。
波光磨不尽，镜面绝纤尘。照昨红亭子，亭这似美人。
吴越争雄日，区区在用兵。空余争战地，无处不高城。
旧寺丘墟后，重兴岁月赊。莫将f祸福，容易托僧伽。
泉下骨应朽，幽魂独未消。几番清夜月，孤影度南桥。
不待东风拆，池塘已自春。试看源上客，犹恐是秦人。
寥阳龙已化，华表鹤空悲。欲问梁朝事，惟应老桧知。
拍岸浮春渌，菰蒲四远生。纲罗人不到，鱼鸟亦忘情。
惆怅黎阳客，飘流浙水滨。定忘空腹恨，知是赤心人。
落落梧桐树，何年作凤鸣。试看千古翠，流尽一溪声。
为怀陶靖节，无复见其人。谁种桥边柳，犹含旧日春。
杳杳云间路，重重隔翠林。数声清夜后，来伴月边吟。
伤哉负薪子，五十始登朝。空使埋羞处，山花复采樵。
好景明於昼，长浮五色波。一竿吾欲钓，来此听渔歌。
丹砂犹未就，白发忽成翁。却有怜春意，栽花向此中。
王有岐夷德，千年貌亦存。我怀三刺史，谁是后来孙。
祗因裴少保，功业败垂成。往往桥边客，今犹恨未平。
一语合邻悟，师承岂在身。戏言庐墓客，未是报恩人。
妙手谁烘染，梳烟沐雨姿。一声长笛晚，人在倚楼时。
有子如君少，终缘叛国亡。冢前无后嗣，世勿怨张汤。
孝德襄陵久，天然与众殊。生男不能养，应合愧杨姑。
神女钟灵处，真堪疗渴羌。满z秋玉色，一酌洒清凉。
故城人不见，击剑泪空沾。一绝悲声远，今犹说孝帘。
野水连天阔，沧波引钓缗。寄言溪上叟，莫学直钩人。
用此临吴战，何人为越谋。夫差曾不寤，亡国始知羞。
东西两湖水，相并比鸳鸯。湖里鸳鸯鸟，双双锦翼长。
天阔冰壶净，溪平玉鉴寒。卷帘看晚色，鸥鸟并阑干。
入径深於坞，沧波近马蹄。每寻莲社友，咫尺走东西。
满箧藏锋句，家传世几何。远孙无悟解，却笑葛藤多。
藏书几万郑，归老此林泉。不为寻莼d，于公亦有贤。
神居阴阳护，寻国捍洪波。莫虑蛟龙怒，年来畏叱呵。
田家轻脱屣，聊结净人缘。影外香灯寂，清风百世传。
螳螂方捕楚，黄雀遽乘吴。交怨终亡国，君王到死愚。
不识君名字，应难问子孙。一丘浮水际，神怪欲谁论。
世事春风转，荣枯一梦间。绣衣人不见，孤冢旧家山。
腰枕政亭北，横斜古渡头。风吹双泪落，恨逐水东流。
节义穷方见，高名荐玉京。一封天子敕，千载故乡荣。
芳姿香可人，刚道六郎似。谁谓前哲心，爱莲比君子。
九译使车通，君王悦战锋。争残四夷国，只在一枝筇。
南土殊风气，冬林叶尽丹。越天无雁度，楚泽有龙蟠。
南浦逢除日，天涯有去舟。蛮城和雨闭，峡水带春流。
昨夜过温汤，梦与杨妃浴。敢将豫让炭，却对卞和玉。
同欢一宵间，平生万事足。想得唐明皇。畅哉畅哉福。
绵绵褒斜路，窈窈郑真谷。斯人已千载，高谊犹在目。
精气腾井络，下临群岳尊。元真戴天坐，执印朝轩辕。
珠箔疏流月，莺归定绣裳。宫西灯火合，歌吹起昭阳。
柳暗春风远，花飞香梦残。夜深明月度，寂寞玉雕兰。
独坐看花枝，无言又咏垂。疾婢不知意，问我心恨谁。
中路娄长别，夜寒如隋雪。顾将今日意，化作阳台云。
古石横青壁，苍蛟松下蟠。日斜山气湿，瘦甲动馀寒。
秋风生夜凉，风凉秋夜长。贫看山月白，清露温衣裳。
山合云初尽，溪阴下夕阳。贫看无限好，柳底坐秋光。
竹外结枯桐，琅琅生松风。听来还自惜，坐对独花红。
向晚登高楼，帘妆楼上头。白烟凝野水，望断使人愁。
白鹭宿秋陂，夜寒如隋雪。久立不飞去，月明霜气冽。
山月流素晖，小窗绝嚣乡。四壁寂无声，合座生灵爽。
落木旧山寺，霜清叶扫风。已无鸡犬声，虚殿鸣秋蛩。
远山翠不减，满庭摇空青。坐对太古色，终日有馀情。
渺渺涵秋色，澄澄生晓烟。四山潦初歇，寒玉一溪完。
万般诸字文，即与藏经同。安在不净处，堕作厕中虫。
夏竦何曾耸，韩琦未是奇。满川龙虎举，犹自说兵机。
八请犯天颜，今朝出汉关。浑如倦飞鸟，日暮傍巢还。
江南一枝春，岁久暗香灭。怪得深夜寒，荒村映残雪。
老眼惊花暗，斜枝落纸愁。晚来闻冷雨，幻出一篱秋。
苍官森古鬣，此君挺刚节。中有调鼎姿，独立傲霜雪。
逢师许多时，不说些儿个。及至如今闷，损我援笔末。
湘水平淼淼，鱼意活泼泼。绿杨盖江头，春晚阴正阔。
晴垄麦过花，暖泥秧出水。宽得一寸心，人行更千里。
解貂换美酒，半与美人醉。留半伴山翁，夜深谈世事。
人言头上白，皆自愁中得。拍手笑沙鸥，满身都是愁。
五出稍敷露，不受尘目爱。鲜鲜着精神，独於此时最。
圆碧日益肥，磊落压枝重。虽然苦味酸，酸中藏大用。
根清条不肥，影落明月地。凄凄欲寒时，胚z已生意。
昨夜东风多，花神莫之御。玉立对幽人，士分心情吐。
冰花不留丁，收香尽藏白。一朝作陈人，逊与桃李出。
青青长朱裳，小摘脆不堕。勿欺如豆微，中怀仁已大。
凝成姑射姿，幽洁世所独。春近迫芳心，羞涩破唇玉。
垂垂雪中枝，暗里度香远。忽动调羹机，黏枝花力软。
麒麟感世出，凤凰览德至。人苟常见之，应不指为瑞。
雀食野人田，燕栖公子堂。野情饥亦乐，依人难久长。
蚕饱办丝课，蜂忙供蜜工。役役为人劳，衣食还自空。
鹊鸣人共怜，乌鸣人共嫉。只因声妍媸，何心报凶吉。
江鳞行比目，沙鸳睡交颈。不知山兔寒，清夜雇蟾影。
饥鹰健搏兔，馋鹭勤捕鱼。各为口腹累，不闻有驺虞。
犬眠苍玉地，猫卧香绮丛。徜无鼠与盗，猫犬命亦穷。
墨鱼黑覆形，火萤明照身。拙於用显晦，踪迹徒自陈。
孤灯照长夜，膏尽灯影灭。划见窗户间，鲜鲜有明月。
日夜江水流，不海水不止。孰谓流去者，不是海中水。
东日照瓦霜，西向界余白。莫言日不到，日光来未及。
迟月上深夜，新蟾不终夕。何如月圆时，通宵照无极。
种鞠一百丛，九月开盈枝。莫言无好花，好花开罗迟。
高风吹秋霜，庭前百草死。谁知草有根，昨夜东风起。
夏月灌鞠根，见花在秋日。先时不施工，临花已何及。
十年插柳枝，今与高树齐。垂条绿春风，上有流莺啼。
香来著吾怀，先想织织手。果遇赠香人，经年何恨久。
稍丛摹敢升，还为露珠滴。暗响出林隈，锵锵小金石。
自携折脚铛，煮芽仍带叶。客至请渠尝，俗尘消旷劫。
芦深可藏人，下有扁舟泊。正似洞庭风，日暮孤帆落。
花柳焰通津，幽居日日春。门前往来者，同是华封人。
鼻祖寻河源，织女喜停机。我不愿上天，湖中亦忘归。
不作风波民，已铸赫胥印。同好岂无人，望崖行少进。
潜通大壑水，一杯千虑散。只因都放下，如熟病得汗。
地势本居中，因湖别南北。三十六计中，吾今计为得。
柘弹黄金子，谁将满树装。珍禽来往惯，风落不惊忙。
香炷对清晨，微言得问津。所师非传癖，手泽仰如新。
宝画光腾处，乔林更碧峦。权衡主人福，压尽世间官。
数举营巢债，才成作佛庐。随堂展单钵，均是道人居。
大易缘何有，难逃此问中。不从横画会，爻象总能通。
立缟芳桂阴，置汝固已当。他年莫姓丁，止厕子侄行。
化国舒长日，林隈分外知。年年庭荫匝，数遍鹊寻儿。
唤作大圆镜，波文从此生。何妨云影杂，榜样自天成。
下瞰东邻寺，钟声殷两山。贪吟尝忍冷，薄夜不知还。
半岁吏尘役，天书教放归。思量难报称，安稳饭和衣。
城市非无地，如何此结庐。一家耽静乐，两个水边居。
皂隶百轻肥，金朱弹丸箧。君方踞胡床，风掀缃册叶。
初因桥种柳，却用柳名桥。桂隐从兹入，春风莫浪招。
疑驾洞庭帆，累累看绕山。花时芳气洁，伯仲素馨间。
风日清美时，月露澄爽际。能来此徜徉，扫除闻见翳。
桥向来边度，风从阔处来。冷然旬五日，无去亦无回。
路入前山处，苍苔裹石棱。不逢负薪叟，时见隔林僧。
夜月三杯色，晴荷十亩香。若教兴世念，不甚觉风凉。
莫羡海棠色，听言著子时。骊珠千万颗，撒向嫩桑枝。
鹊饮树底泉，人立石边路。相亲不相疑，所性平等故。
谁无数椽屋，盖成多是俗。如此乱山中，非关松石竹。
相别音书断，相逢语话稀。平生胶漆处，正要世情疑。
玉立蜻蜓小，香欺漫港秋。百年清绝意，孤棹抵封侯。
濯濯何年有，先公手种成。至今揩痒虎，来认读书聋。
抛絮轻於柳，栖禽不待风。题诗非胜纸，留咏托枝凉。
杜老诗中佛，能言竹有香。欲知殊胜处，说著早清凉。
欲向松间去，梅西竹坞穿。莫言吟兴在，风雪灞桥边。
独处天光发，何尝离定中。问云谁散乱，又道主人公。
不向他园去，能来共竹林。故乡知我念，特地奏秦音。
阴洞亲寻遍，灯惊蝙蝠飞。坚明敲紫玉，一似采时肥。
方舟卧看化，丹霞二三里。穷眼谢玄晖，休言余散绮。
闻道华胥国，依稀似醉乡。近来参得透，睡稳不因床。
窈窕成崎岖，不是邯郸步。因来此凭栏，又送孤鸿去。
世界无非我，心怀即是天。玉堂并草舍，何地不安然。
一片吹来锦，人言是杏花。倚栏堪把玩，胜似日边霞。
翠竹是真如，目前须荐取。恁麽做禅和，被人鞔似鼓。
新篁故蒙丛，恶草刚荟医。删s似少恩，成渠玉无际。
曲曲通航小，兰桡手自移。映丛怜白鹭，特地过湾迟。
琪树已无尘，山幽地更灵。羽流来往熟，仙饭设青精。
胸中诗本悭，天教专一壑。万景休坌来，老夫重然诺。
盛世适亲逢，楼台等地雄。无形兼有象，俱在太和中。
人间睡正浓，月到修髯底。三伏凛如秋，蒙头思衲被。
万事醉如泥，昔贤有名言。闭门五十载，真须石为樽。
不应杨秘监，无暇问南湖。桂树又花发，莲池和叶枯。
两字虽差远，花繁好作名。假饶千万偈，难状尔多情。
梦里谁曾见，香篝紫绣蒙。枝间两飞蝶，我共漆园翁。
翠袖擎金盏，香风动宝车。几间莫轻觑，故故薄云遮。
昔年风露乡，裙破郁金黄。别来参祖意，坏色染衣裳。
不见蛰根时，唯喜苍阴覆。借汝叶间声，当我风信句。
鸾鹤纷来下，天风驾月明。语言难道断，不堕世间声。
何处起香云，清谈我与君。雨来临水坐，鱼跃隔窗闻。
江汉旧名侯，飘萧发未秋。时荣那似此，天地入诗游。
怕见人言老，梳头夜二更。谁知灯烛夜，漏逗愈分明。
朝朝摘白发，新生亦非黑。纵使白不生，秃翁还讳得。
桂隐芙蓉盛，柴门日日开。若无诗与酒，不请看花来。
野药随宜种，芎苗嚼最香。屐痕休厌数，桤树逐溪长。
博学非能事，详言道转乖。只因省气力，处处是吾斋。
晓雾蒙鸿合，山藏岸绝痕。浩波吞日去，金晃玉乾坤。
虎向深渊绕，龙归猛火蟠。昆仑飞日月，奚但鼎中安。
李枣栗银杏，橙梨柿木瓜。杨梅与金橘，不让满园花。
今朝忽至前，郭索当炎伏。也知楚人馋，不待秋霜熟。
窗间耿残灯，屋角照落月。披衣启柴关，呼帚扫黄叶。
晓色殊未分，江风飘然起。开窗看芭蕉，露重叶如洗。
不雨已三月，草木无光辉。篱边旧菊丛，生意良亦微。
鸿雁何时来，肃肃楚天晓。非鸣向江南，江北稻粱少。
扰扰世间事，悠悠眼中人。幽怀与谁语，独立望秋f。
禽声春后变，柳色夜来深。老子关门坐，无人识此心。
剥啄惊春睡，萧然湖上僧。篝灯夜深语，多说鉴巴陵。
宗师贪寂灭，祖道益衰迟。只有青山色，相逢似旧时。
去秋旱太甚，百神无不举。今岁感天公，时有容易雨。
哦诗思远人，欲往无羽翰。焚香闭门睡，睡起香未残。
百岁已逾半，知复几寒暑。此事当究观，勿共俗子语。
长安卿相家，一食费几万。有功享固宜，我辈且蔬饭。
新凉可穿衣，出门造谁家。城头有高楼，散我两脚座。
却扇情未忍，补衣计当早。骚人爱悲秋，秋色政自好。
交情易翻覆，世态多炎凉。倦游将何之，可乐唯醉乡。
老去诗情在，逢春只欲狂。飞来枝上雀，似亦爱幽香。
是水为佳境，中城枕碧湖。楼台万室近，物象几州无。
我爱韩亭好，文公像逼真。音容虽已往，英概恍如新。
我爱韩亭好，天遥眼界宽。引觞延胜友，笑语出云端。
我爱韩亭好，霜空宿蔼收。望中江入海，应有济川舟。
龙马图犹在，麒麟使亦传。羲皇心不死，孔子梦难圆。
折柳击离船，船行柳条短。赖有枝上花，飘泊随君远。
采莲莫采花，采花损空房。留房结青子，种作明年香。
浣衣轻浣布，布缕不如丝。□坚犹易穿，布弱从可知。
铁石其心肠，冰雪其襟胸。晨陪玉辇游，夕堕瘴海东。
萧艾秽群芳，草木纷零落。梅花我辈人，例合束高阁。
紫薇号舍人，红荔名郎官。梅花隐君子，未可一样观。
无诗对梅羞，诗成梅花开。梅自工於诗，欧九却识梅。
霜凋雪剥余，万卉生意动。梅花让群芳，回施春风供。
欲花未花时，此妙无人知。著花已多事，更为花吟诗。
子猷癖爱竹，无梦到香影。雪夜棹匆匆，未必有诗兴。
香魂逐逋去，翠羽招不还。醉倒赵师雄，一身花影寒。
我爱梅花清，梅花怜我癯。宁为寒东野，毋为湘相如。
对梅日一醉，无酒如梅何。尘世独醒人，卑之毋甚高。
无贽谒梅花，一诗我破戒。春风如打勘，具有案卷在。
梅花老山林，思与天下芳。琼花差清白，荐之守维扬。
怀哉丈人行，四海空交游。桃李不识面，一生慕荆州。
窗前寻丈地，种得一株梅。明月清风我，红尘不复来。
恨杀庭前鹊，难凭卜远期。朝朝来报喜，误妾画双眉。
腊月二十五，人家拔旧年。山人无可祷，睡着不知天。
白玉谁家郎，红粉何处女。秀色总堪怜，春风密相许。
大雅终不群，古心应自许。对之鄙吝消，疑是黄叔度。
开帘野水声，倚杖青山色。幽意在人间，人间不相识。
行人须折柳，折取最长条。明日天涯路，无人看舞腰。
东风吹梅梢，飘摇泣香雪。下有野草根，崭然竞时节。
生松郁寒灰，破褐出残絮。童儿不耐烦，微吟起身去。
青阳满芳蕤，流连度丘园。眄睐不忍折，恐伤造物恩。
山回雾气湿，生意鞠砰隐。石道苔藓春，松花郁金粉。
海食多诡心，豢食令人鲁。山中食荠人，幽吟肺肠苦。
朝从日挂钲，暮至月吐璧。坐得少文图，不资康乐屐。
雾雨犹疑合，槎头不可窥。凶年走牲酒，平旦但茅茨。
北风故应阴，南风还当晴。占风更占雨，巢穴寄吾生。
面上清如水，牵丝作钩钩。拨开鹰粪脚，打起有浮沤。
只看金屋贮，便有长门弃。始盛终当衰，人情亦天意。
野驿人稀到，空庭草自生。霜清殊未觉，雨细更含晴。
晚日东西路，秋风长短亭。悲歌浑欲绝，衰泪不胜零。
正砾何所知，说法犹咄咄。况此空洞中，孰能无启发。
危岑百尺高，下有溪流深。高深日相激，合此无尽音。
人行冥昧中，遇坎辄自省。闻是微妙音，安得忘所警。
兄昔守清江，弟亦官白下。檄书几经过，铃合奉f暇。
别来才一书，似若向兄疏。逢人问江右，说兄不敢虚。
兄今得太末，去弟不数驿。弟官蛮夷中，何啻限南北。
回舟德清县，期以一会面。去去不可留，岁尽多冰霰。
雪抵东野县，晴值安丰车。坐定取谈兄，示以咫尺书。
书中道何似，诗有林霏寄。怪其句律工，定自工夫至。
弟诗吴江枫，未秋先陨风。骚人或取咏，零落鸥鸟同。
兄诗楚山竹，岁晚色愈绿。譬彼朝阳桐，当令凤栖宿。
小雨洗红叶，青山舒白云。秋风有奇处，我友得平分。
以我思君见，知君念我还。相逢劳苦外，迳问竹平安。
风潮涌琉璃，露朵纷锦绣。景物故不贫，诗篇况能富。
公为浙东行，曾憩桐江碧。汉节世闻风，羊裘人尽识。
乐是烟波好，宁须竿线劳。功高殊钓渭，意适似游濠。
平湖万里宽，秋月一天白。隐隐岳阳楼，有人自横笛。
昔在龙门胜，只今云谷居。吾州端不远，曷日从篮舆。
所思终不见，渺渺政愁余。试向江头钓，怕逢双鲤鱼。
烹鱼得素书，欲读字半漫。上如说相思，下如祝加餐。
藻荇参遮面，菰蒲耸立隅。飞来双野鸭，几幅画成图。
勤力汉疏傅，遗安庞德公。公家业异此，衰盛国应同。
鸟雀知既夕，相逢如择栖。嗟余独何者，失侣自东西。
我无岩壑姿，空有山林想。看君落笔时，形滞心已往。
作画与作诗，妙处元同科。苟无自得处，当复奈渠何。
烦君索我诗，我诗老不支。因君为作气，竟亦不能奇。
辞少不尽意，辞多还尽纸。纸尽意无穷，相思似流水。
红芳不可待，绿荫忽已成。妾貌愧花好，郎姿如柳明。
拟凭魂梦寻，苦恨山川远。山川远不愁，风吹梦魂断。
风前挥珠泪，吹落春江去。日夜只东流，何时复西溯。
梦寐南山久，今朝始一来。主人虽不在，亦许步崔嵬。
尝哦坡老诗，未识柯山坞。想像亦好园，规摹自渠取。
韩悲沮洳居，贾叹寻常渎。何似老庄周，逍遥一篇足。
阴能间其疏，竹可扶其弱。点缀自天然，讵须金孔雀。
杨垂空寄恨，草碧会添愁。只有花无数，春风醉不休。
雨足新晴后，凉生静夜时。支筇谁得见，惟有鹭鸥知。
枫赤芦花白，扁舟夜泊时。平生故人梦，细雨说相思。
相逢亡恙外，第一问书堂。为说当年树，如人出屋长。
君为乡校长，我政旅人居。借屋元相近，相过莫放疏。
近岫披晴雾，遥山纵雨云。皑皑疑雪积，莽莽若江分。
岭路萦纡合，泉流诘曲通。田毛无岁旱，山课与耕同。
芋亩疑如蜀，山田更似闽。只看无废地，宁复有f民。
钜竹差差合，青杉袅袅长。人多表池槛，此乃亘山冈。
超绝柳州句，粗疏郑谷诗。扁舟钓台下，曾见雪初时。
游子如蜂蝶，纷纷讵识春。先生静中观，物物寓吾仁。
尝评节物佳，无出九日上。岂独为黄花，端由有元亮。
殷勤语舟子，举棹莫匆匆。恐怕鸳鸯伴，飞息不得同。
雁雁呼其群，饮宿不相放。春至且北归，秋来复南同。
溪头柳依依，溪畔草离离。草木本何与，行人自愁思。
稚梅非不佳，颜色终敷腴。惟此老不枯，故能清且j。
凌霄何自名，缘木与俱生。底事因蓬附，故为亦蔓荣。
今日青春立，今年白发多。酒杯欺我老，梅朵奈渠何。
粲粲初投米，飘飘旋落花。巷深迷吠犬，林合误归鸦。
对岸初封屋，临流已蔽汀。长江停衮衮，去鸟失冥冥。
勿谓虚明质，能成积厌威。由轻终及重，至著本从微。
不假丹青手，居成水墨图。莫嗟玄尚白，靡叹粪难污。
往记严陵岸，乔林挂乱孙。还思溧阳路，小艇触轻澌。
背荫常先积，当明竟早消。草衰犹秀色，柳悴亦长条。
名士每名泉，一瓢宁取贤。道行期及物，为涧定为川。
虽为林园居，不忘江湖趣。更着小舟横，无惊野禽聚。
卷卷从何起，多因为晚风。飘飘久不下，还复反荒丛。
明月故在天，何自堕此水。倘匪骑鲸人，孰能相料理。
丛丛水边芦，雁雁滩头泊。我不解丹青，小诗亦可貌。
远近分浓淡，阴晴异蔽亏。不知山路险，却境马行迟。
凿开何自来，名得因形似。似欲使先生，因兹号居士。
日出复日入，寝饭但默默。堪哀笼中鸟，欲去飞不得。
岁月不可玩，变迁何所无。青衫今白发，泉谷乃官途。
溪已曲更曲，坞仍深更深。端居与奚自，出处各何心。
如抑又成扬，既考亦或鼓。始信石能方，无疑铃解语。
投鞍才近午，置榻已成曛。岂乏道旁店，恐逢梁上君。
空蒙天外林，璀璨岸头石。何许放舟回，寂然方自得。
沙鸥故飞飞，湖雁更历历。顾我亦忘机，相看同一适。
画师端为谁，钓者亦安在。我不识若人，相望大千内。
曾恨固无遗，谢兴亦不浅。人言介庵介，我谓远斋远。
菊落渊明手，爱人仍及乌。荷花定好友，周子亦陶徒。
竹不愧老可，人今无老坡。聊将一卮酒，相与酹苹波。
昔去无此屋，今兹更添竹。吾辈固萧f，道人殊不俗。
池草似争长，木阴如合围。不惟催我去，政欲饯春归。
水泛将晴雾，山行欲雨云。鸥翻随渚见，鸡近隔林闻。
十载溪山梦，一川桃李花。春深犹是客，几日定还家。
社鼓村村急，春流岸岸高。双分待鱼鹭，红认隔溪桃。
波静童闲笛，舟横翁卖鱼。村村皆乐业，处处尽安居。
行役渠怜我，生涯我羡渠。太平今有象，随寓即吾庐。
老屋愁风破，空林过雨乾。飘零黄叶满，寂寞野香残。
下田已鸥没，上田更龟坼。欲知雨未已，看取云泼墨。
田夫荷锸去，乘水护田缺。田妇贳酒归，相与慰勤力。
怅彼荆榛合，欣公杖履开。倘非人隐异，何许笛飞来。
春花苦无阴，况与花俱秀。好在月明中，仰攀仍落嗅。
人疲故思息，马倦亦成嘘。彼政嗟吾役，吾宁陋彼居。
石有千年藓，崖悬百尺藤。只疑云尚合，忽见日初升。
山果秋皆实，山花晚更馨。鸟飞时暗落，风静或微听。
下壑疑无地，高崖恐接天。端殊益州驭，敢尽祖生鞭。
树合猿啼远，崖荒虎迹新。寻常惯居者，辛苦恐行人。
异俗吁成怕，吾身行若何。略人仍负担，祭鬼更鸣锣。
晋士祖虚无，宁殊卜箧书。公今编几绝，加我问何加。
朝从前山看，莫与后岭对。晓雾或纷绿，晚烟增紫翠。
春晚苦多风，花残不见红。问花宁自觉，愁杀白头翁。
何处黄鹂语，玲珑芳树间。可怜求友意，飞去又飞还。
爱此沧浪水，临流坐写诗。赋诗元未就，藉水发幽姿。
雨丝条脉脉，雨点泪浪浪。无处堪回首，如何不断肠。
大雨若盆倾，小雨如丝乱。盆覆几时收，丝长何日断。
云深不见山，雨密还遮树。相见说相思，相思说休处。
诚能得初心，何必返初服。有以固中扃，不须防外逐。
惊蛰已数日，闻蛙初此时。能如喜风月，不必问官私。
昔人评画图，咫尺论万里。公家一拳石，意趣端如此。
冷语可销暑，昔人曾咏之。我来登雪观，政值绿阴时。
忆我山中竹，长身立崖谷。势重且抢头，谁欤摇蔌蔌。
忆我园中菜，栽迟科未敷。哀哉被摧压，端亦似人癯。
忆我檐间梅，腊开余未破。未破想深扃，已开应槁堕。
日上照万物，心明观一身。为光讵资火，在我不关人。
好漆清如镜，悬丝似钓钩。撼动虎斑色，打著有浮沤。
竟日人行绝，惟闻鸟语多。忽逢樵妇斧，更听牧儿歌。
垂垂白发侵，落落青松爱。协趣在山林，移根出蓬艾。
重湖岳阳楼，五柳渊明里。定复有佳人，与之同徒倚。
何氏之从学，源流远有余。穷经类元凯，能赋似相如。
君行过吾里，舣舟并南山。王郎两徐子，非必素往还。
楚国千年薮，岷山万里江。胡为入吟笔，政以落蓬窗。
游从二年中，离阔三百日。政自迹如疏，不妨心故密。
今日东阳郡，城南尺五天。胡为五溪行，道里逾几千。
生儿思称家，人孰不欲可。门户冷如冰，其尤莫如我。
曾闻一夕语，可胜十年书。同舟数月程，其得当何如。
明经取青紫，此谚亦已鄙。至或师初录，弃彼尝在此。
频登采芹亭，所乐非山水。君今去我东，愁绝重来倚。
闻君射策日，落笔字数千。行看玉堂试，阔步踵英躔。
崎岖千万山，踏破青鞋底。何似引章泉，同耕老兄弟。
东南固多贤，莫与永嘉匹。王郑已骑鲸，辈流公第一。
公乎不为文，为必行于代。诵习孰其人，儿童兼老辈。
昔公颂诗书，论世犹尚友。生幸同斯时，识面可独不。
人言会合难，会合端有数。公不绝槠洲，我政长沙住。
云物瞻闽峤，风声望海滨。如何一年内，顿得见斯人。
贤愚之相悬，千万或什百。所以天地间，寥寥苦难索。
山色仍前日，梅花又一年。休为招屈些，好泛渡湘船。
少小耽文字，初非哲匠能。空令为己学，老矣见何曾。
桂阳去衡阳，道里端能几。倘许钓竿投，春风叩葭苇。
流传昔多闻，邂逅今既见。顾我何足收，期公示深眷。
斗坡能曲折，乱石故峥嵘。篁竹几成蔽，幽兰何处生。
落日千山赤，平林一带青。翁方卖鱼去，孤v自横汀。
松竹青原刹，香灯七祖签。穷通非所问，风雨暂成淹。
西湖万顷荷，护以堤千丈。应诏待新辞，无为恋盆盎。
欲雨雨似止，为霜霜不成。山云解衣带，晚日挂铜钲。
食肉既无相，良工徒苦心。吁嗟君类我，何处觅知音。
虽云居异方，政自生同宇。不但撷园蔬，仍须催酿黍。
一雪顿能晴，江山万里明。故胜茅屋底，空听滴檐声。
灰里拨阴何，恩君欲就哦。还忧好时节，来搅或遭呵。
甘菊移时晚，少陵曾有诗。落英胡可待，已分阻长饥。
社公能作雨，社子复成晴。日薄风仍薄，花明柳亦明。
二月倏已尽，一春余几多。不知花过矣，谁问病如何。
已载相如赋，还披杜老诗。团团自长叶，佳实欠累累。
罗酒能祛虑，昌阳解引年。楚君为楚节，湘客念湘船。
贫贱可余置，死生无彼抛。遗书曾不博，斗粟与枝巢。
箨脱始犹青，粉滋旋变紫。斩伐不须加，森然自堪倚。
白乌衡烟云，山僧渡水来。竹篱茅舍外，忽见野梅开。
酒力欺寒浅，心清睡轻迟。梅花擎雪影，和月度疏篱。
七树怀郑薰，千尺羡晋峤。弘景招不来，俯仰但长啸。
城池不高深，无财又无兵。惟有死报国，来生作弟兄。
暮烟迷海戌，远水接淮天。拍塞凭栏恨，神京在北边。
才入都梁郡，愁登第一山。不堪高处望，未得故疆还。
莫谓湖山景，寻常总一般。欲穷清胜处，须向雪中看。
冰泉浸绿玉，霜刃破黄金。凉冷消晚暑，清甘洗渴心。
朱颜留不住，白发自应生。摘了依然有，徙劳打镊声。
坐久香销篆，更长烛屡花。一轮观浴兔，两部听鸣蛙。
刺齿搜新句，濡毫写短笺。读来疏脱少，欢喜不成眠。
二月垂杨岸，行春诗酒徒。苍头前引道，拄杖挂葫芦。
地卑梅雨湿，气压篆烟低。熟是披襟处，高楼百尺梯。
浇花惟要早，芟草不知名。新竹生来巧，南墙补数茎。
巧须出大造，清欲与秋争。鸟残桃见核，虫蠹叶留痕。
几度灯花落，苦吟难便成。寒窗明月满，楼上打三更。
秋到情怀恶，美人天一方。夜深窗转月，梦断角吹霜。
树暗常疑夜，山多易得云。撞钟最深处，岭外不曾闻。
飞蝶捎风絮，鸣禽恋午檐。不知春去未，但觉绿阴添。
四野春工遍，柔风动赏心。蹭青喧柳陌，举白醉花阴。
水深荷较晚，地僻草偏多。伫立风前听，樵夫隔陇歌。
人与春俱花，花因雨易残。天涯云万里，肠断倚栏干。
瀑近书皆润，林深簟更凉。山中无一事，夏日觉尤长。
老子携筇杖，小童挑酒壶。遍寻泉石胜，引路倩樵夫。
为爱清秋月，徘徊步水滨。夜归惊犬吠，错认是生人。
壮岁髭如漆，年来暮景侵。便令如雪白，捻断不妨吟。
一霎荷塘雨，明珠翠盖擎。柄危难得稳，稍侧便须倾。
谈禅皆是病，参请不须忙。且看诸尊宿，相传甚药方。
易说刊成未，心传自能云。寄声扬舶使，一力主斯文。
石乳沾余润，云根石髓流。玉瓯浮动处，神入洞天游。
三山高峭拔，鼎峙各争雄。秀气钟英物，衣冠盛蜀中。
南山有佳人，迥立未可亲。而况得道者，其间梅子真。
摇摇如扇叶，风颤午窗阴。素不生枝节，人皆见赤心。
除夜春牛吼，开正虏骑多。有谋思却敌，休问命如何。
岁暮嗟为客，那堪复被围。一心惟许国，视死已如归。
向来上阳人，尽属沙叱利。长门不用守，蜥蜴草间戏。
晨起出门去，江声自悲咽。满目无行人，前山雾如雨。
山寒日不光，举目断人肠。儿童莫问路，怕是小oy。
三人相对眠，眠中各自梦。觉起偶开门，老树绿不动。
良苗未成实，绿色相交加。南风嘘拂之，奔走如惊蛇。
明月何时掇，秋风几日还。若教人不热，敢怨我长闲。
清宵难独寐，谁把曲来讴。曲里声声思，离人辗转愁。
怅望登临日，大行山顶头。亲帏何处是，一片白云浮。
止泓清而明，如彼秋月满。以此观我心，澄源斯过本。
入夜声不绝，朝来还迹灭。身絮巧粘肤，觜针微点铁。
重锦褰妆幕，轻罗换舞衣。钗头双燕子，先向社前飞。
和气生金殿，微风转画旗。年年好春色，先是帝先知。
迎气来归祚，宜春祝降祥。皇心勤治切，应喜寸阴长。
昼漏新添刻，春寒早放班。恩随宽大诏，一日遍人间。
后德侔姬国，嫔风协舜家。进贤阳为长，修教月增华。
春色平明到，微风弄彩幡。稍回宫柳弱，更助壁椒温。
暖日晖晕动，清渠泱泱流。六宫修岁事，拂拭采桑钩。
正阃成王化，开宫奉母仪。身当四海养，寿祝万年期。
玉律生阳早，金铺上日迟。枝间双鹊语，应是报春祺。
平晓开朱户，轻寒御练衣。宫童移钿扇，庆寿早期归。
位历三朝重，风行四海深。坐将仁厚意，潜助发生心。
视膳回天仗，含饴乐圣辰。定应彤管笔，书美系王春。
南山如佳人，迥立未可亲。而况得道者，其间梅子真。
退之送李愿，归欤两山间。而今乃有此，坐能悦吾颜。
峨峨玉城山，地势北龙冈。是中产人物，英杰常相望。
久雨初收霁，开窗动我情。野花含宿泪，山鹊弄新声。
节过端阳日，蒲觞满自斟。兴怀多感旧，吊古漫成吟。
孤竹清风迥，尼坛化雨淋。群英公乐育，何必羡华簪。
景物撩人□，兴思百念攒。亨屯原有定，呼酒拚红颜。
一叶井梧飘，双星忽相值。却怜参与商，晤会当何夕。
宿雨淹无霁，落花翠点苔。东君今日去，借问几时回。
山河绕故封，常照旧时月。独有会稽陵，萧然成狐窟。
无酒不成别，无诗别不成。别君诗一首，马上酒三行。
兰芎围绝嶂，图画望中悬。几度令人慕，登临学葛仙。
达人澄此心，肯为万法起。眼看声色尘，不直一杯水。
常欲栖山岛，闲眠玉洞寒。丹哥时引舞，来去跨云鸾。
二苏翰墨仙，谪坠百蛮里。弟兄对床眠，此意孤一世。
澄练正萦槛，高屏近拥门。偏宜云惨澹，更好月黄昏。
市千门与月，花时万井春。朝来资善议，犹自问穷民。
嘉定无疆历，才开弟五春。金穰端有兆，太岁恰居申。
岁朝元朝使，龙荒万里来。至仁天广大，朔漠亦春台。
扇开金峦殿，云韶奏紫庭。天颜知有喜，班首是前星。
屋春容早早，铜楼晓色分。奉觞天一笑，圣子似周文。
庾午仍重午，离明正继明。炎图千万岁，从此愈光亨。
玉帛交邻后，清阴满塞榆。苞桑存至戒，犹佩辟兵符。
仙木浮玉醴，香菰蔟宝盘。汉宫三十六，争奉圣人欢。
彩索金为缕，香粳玉作团。从今逢午节，岁岁奉亲欢。
榜青宫阕里，天风五月秋。应怜耦耕者，曝背向农畴。
永坤宫宁殿，时将万卷看。从容聊洒翰，宝扇舞龙鸾。
宝扇彩云开，宫妆衬玉梅。共持千岁柏，争献万年杯。
字彩泥金帖，工夫剪刻纯。四时俱百顺，可但庆宜春。
梦月佳辰近，端阳令节新。何须缠彩缕，金母自千春。
玉佩响琼楼，天风五月秋。人间正炎热，犹轸圣情忧。
虎垂朱万户，槐龙舞玉墀。昼长无一事，祗诵二南诗。
读罢怀沙赋，重哦卷耳篇。殷勤劝明主，属意在求贤。
圣德天同大，熙然万物春。谁知□载厚，发育辅深仁。
殿称觞早包，仙班拥翠翘。春来多乐事，人日是明朝。
花间报晓晴，巧弄百般声。未可嫌饶舌，犹胜雁不鸣。
草枯根不死，春到又敷荣。独有愁根在，非春亦自生。
白云满空山，山空不未归。拄杖莫敲门，恐惊白云飞。
皓首抱遗经，堪怜误一生。空共蠹虫饱，自作忍饥声。
入夜始维舟，黄芦古渡头。眠鸥知让客，飞过蓼花洲。
西都不知寿，安用独长年。纵有丹炉在，难吹汉火燃。
酿成百花脾，聊尔了口腹。人知口中甘，谁料腹中毒。
世上痴儿女，争趋乞巧筵。妇鸠甘抱拙，不诌鹊桥仙。
人心有炎凉，我心无欢悲。箧中重自珍，会有薰风时。
微踪一腐草，霜重不禁秋。想悟浮生短，常为秉烛游。
春至村居好，枯肠饱可图。笋尖将露角，麦秀欲生须。
春到村居好，清明欲禁烟。乱红桃下雨，轻白柳飞绵。
春到村居好，茅檐日渐长。杯深新酒滑，焙暖早茶香。
春到村居好，园林兴味长。蚕食桑眼出，蜂趁密脾忙。
古寺孤云际，寒斋落叶中。消愁惟是酒，无奈酒尊空。
日暮鸟雀瞑，空庭风雨悲。方知古今梦，同寄老槐枝。
落花无夜雨，孤坐减春愁。黑折瓶俱罄，谁能为我谋。
具酒作社饮，此事古介始。孰肯具果蔬，被肘醉子美。
节物暗老我，壮志物未已。事业力自致，贵贱命可委。
案上具笔砚，砌下秀菊杞。我顾乏大屋，尚赖有此尔。
何时见池馆，一二佳友生。酣饮入深夜，竹间灯火明。
惊忧度岁月，靡觉佳序临。玉露破金菊，方知秋气深。
满耳环佩声，云根线寒玉。雨过勿雷吼，老龙鼾正熟。
我爱仙居宰，接人推至诚。一官崖岸绝，百志惠慈生。
静涵空碧色，泻自翠微巅。品题当第一，不让慧山泉。
花时懒看花，来访野僧家。劳师击新火，劝我雨前茶。
流水惊前事，清风似昔时。重吟金谷咏，如见岘山碑。
乱亡由佞舌，览古每嗟吁。拟刻奸谀像，申明两观诛。
峰峦何迤逦，天际相依倚。如何是孤屿，独立澄明裹。
主人无机心，兕虎皆可入。君看小渚中，岂特群鸥集。
万事以诚立，不诚心不专。诚心非铁石，铁石被诚穿。
驻马绿阴下，离人正忆家。可怜桃李树，犹有未开花。
未识春风面，先闻乐府名。洗妆浓出塞，进艇客登瀛。
饮散齐山晚，夕阳秋浦红。不须鞭五马，十里听松风。
平地三尺雨，农家三尺金。我愿此雨力，生穗长如林。
贞观得奇士，子孙宅荆土。一家五百口，六世同所处。
西湖频送客，绿波舟楫轻。春入萝径静，浪花翻远晴。
清香无物敌，粉叶自成围。白玉珑璁髻，珍珠缨络衣。
耕得紫玻璃，凿成天马蹄。润应通月窟，洗合就云溪。
嶂没千重雾，江涵万里天。湘潭送波浪，吴楚会风烟。
道用元未是，再至却须成。但看西行日，归来一饷荣。
冬曦如村酿，奇温止须臾。行行正须此，恋恋忽已无。
竹城何檀乐，属翠分雉堞。王封尽四堑，同有岁寒节。
令节传千古，休祥属圣时。炎图如日永，赫赫照华夷。
令月初登黍，嘉辰旧沐兰。宸心思解愠，时取舜琴弹。
赫日中天正，清风养物深。葵倾多士志，草偃万方心。
民寿休颁术，人淳罢赐枭。尧贤不遗野，楚些岂劳招。
唐代重兹辰，王公各贡珍。忠诚惟李泌，只欲献其身。
讲劝停西学，番休寓北门。隆儒心不倦，夜夜赐冰盆。
殿阁南薰细，宫壶昼漏迟。皇恩隆宰辅，赐扇御书诗。
薰殿午风清，金盘满贮冰。愿言均此施，四海涤烦蒸。
宝典推重五，欢声沸六宫。等闲调玉瑟，聊助舜琴风。
何处宜佳节，风光大内家。争新九子粽，竞巧五时花。
剪舌双鸲鹆，朝来学语新。祝尧千万寿，岁岁乐端辰。
此日天中节，它年赤伏符。只因昭火德，不为记荆吴。
今月三长正，昌辰五日端。艾髯张绣户，菰黍簇金盘。
午节由来重，今符火德昌。炎图常有赫，圣寿共无疆。
甲库供团扉，宸毫御古诗。龙蟠仍凤翥，谁数晋羲之。
午位符炎德，真人感赤精。诞弥佳节近，四海祝长生。
桃结千年实，莲开十丈花。芦香并槿茂，应笑阿瞒家。
浩荡天同泰，清虚日自长。诞辰才半月，因以颂无疆。
境胜日偏长，心清夏更凉。超然远览处，何止傲羲皇。
衣进含风葛，觞称垂露浆。更缠长命缕，仍泛引年菖。
令节仍丰岁，宫闱乐事全。千祥并万寿，善颂入薰弦。
命缕五丝长，菖醪九节香。尧年方有永，文母共无疆。
艾叶双人巧，菖花九节荣。玉皇膺曼寿，金母共长生。
积雨收梅夏，清风度麦秋。六宫争献寿，不觉月沉钩。
椒殿南薰远，蓬壶清昼长。黄庭书茧纸，笔法似慈皇。
赫奕蕤宾月，宫庭乐事频。便从端午节，排当过天申。
得道本无为，加餐亦应时。雕盘初荐冰，玉食更{龟。
对席瑶池宴，凭栏竞渡船。薰风清漏坐，钩月夕侵筵。
瑞雀巢珍木，双双枕石圆。翠娥谁采得，传旨赐金钱。
丹篆钗符小，朱丝臂缕鲜。都无邪可辟，只有寿方延。
老子七十七，到处遮人壁。住世更十年，化身千百亿。
侍郎情所寄，九酝屈杨枝。酿熟仍亲酌，方成一段奇。
梦笔异文通，诗篇总自工。民哦三伏里，句句是清风。
自酹黄花酒，心酸苦泪零。常时爱鸣雁，从此不堪听。
日向皇都永，冰从泰液融。八荒开寿域，万国转春风。
新历清台正，宽书薄海同。斯民如草木，一一被和风。
紫禁风光早，深仁夺化工。试看澄碧殿，池冻已全融。
彩胜年年巧，椒盘岁岁新。君王千万寿，长与物华春。
暖律催花花，晴晖活柳枝。发生虽有信，造化本无私。
选德庭前柳，朝来漏泄春。等闲施御箭，穿叶捷于神。
俭德闻中外，徽音继葛覃。化行人自劝，何待讲亲蚕。
春入坤宁殿，夭桃暖更饶。直缘心不妒，岂有壁涂椒。
瑞雪收残腊，和风报早春。祝尧千万寿，常与岁俱新。
溥博仁由性，诚明德乃真。岂能名荡荡，聊与万方春。
去年春日盛，七十庆仪新。今岁从头数，重过一万春。
玉烛重开岁，璇杓复建寅。谁知康寿殿，四序只长春。
欲识通明殿，须看德寿宫。圣君朝圣父，云捧两袍红。
莫讶东风早，元从太极来。腊寒犹半月，花已满头开。
溥博参洪造，希夷法自然。鸿名称盛礼，玉册趁新年。
殿阁无为日，朝廷有道时。椒淳重酝酒，花发万年枝。
有道春偏好，无为日更舒。齐心大庭馆，何处觅华胥。
字缕黄金胜，酥□白玉盘。不须夸百巧，百□□□□。
俗阜登台乐，农祥击壤谣。何人知帝力，尔极听垂髫。
手把蟠桃植，何劳羯鼓催。从今三万岁，十度看花开。
铜史供新历，壶天报早春。桃花开阆苑，柳色动瑶津。
彩胜宜春字，流霞曼寿觞。涂歌并里咏，地久对天长。
化国春偏好，慈闱日自长。仙韶喧法曲，齐劝万年觞。
兴庆唐仪重，东朝汉会尊。帝家春更好，日月照乾坤。
阆苑红初露，瑶池碧半涵。春生从太极，化洽本周南。
白玉重镌册，黄金再铸章。宫中饶乐事，大典对春阳。
冰泮西湖里，人游玉烛中。非关风习习，端为乐融融。
彤管播徽音，年年姒佐文。向来长乐注，溢美谩纷纭。
聚景贮壶春，仙关昼不扃。小桃无数发，好幸彩霞亭。
客劳田头饷，渠怜马上郎。作劳并罄控，未用别闲忙。
十月风霜动，篱边菊始黄。从来司历过，失不闰重阳。
君能多益办，我鼓再而衰。安得催诗雨，心摇毕月离。
世事环无端，圣功井有汔。欲知至不至，密验物交物。
志士非匏瓜，焉能击不食。毋安白驹空，请放鸣驺入。
冬与滕六宜，夏与赵盾敌。更有茯苓功，保君千岁质。
良夜月筛影，清晨风扫坛。自合侯千户，何须斩万竿。
曲礼毋不敬，圣门恭而安。少成复习惯，心广仍体胖。
来如负弩先，去为乘骢避。江左一片石，留伴幽人醉。
作者正七人，饮中空八仙。长斋讵容醉，晋也合逃禅。
剑峰有时折，瀑水有时竭。我性等虚空，今古无生灭。
极浦苹花白，空壕兰萼红。伤心城上燕，飞入馆娃宫。
水源穷不尽，垢腻生春袜。未敢辄揭流，且向幽亭歇。
欲知行远近，细数杜鹃声。暗入苍山去，千闻是一程。
欲知行远近，细数杜鹃声。暗入苍山去，千闻是一程。
披襟渺无际，一笑碧云头。千里当眉睫，何须更上楼。
有风还自掩，无事昼常关。开阖从方便，乾坤在此间。
绕殿猗兰紫，浮觞寿柏青。瑶池演春算，倍受八千龄。
晓箭催莲漏，君王问寝时。光风浮玉g，瑞霭映云旗。
赤伏题皇运，朱明敞帝宸。休符知有相，此月是天申。
祝网汤仁布，垂裳舜德敷。五兵浑不用，安事赤灵符。
日永三得正，风薰万宇凉。要知垂艾意，期与庶发康。
皋月乘天数，慈闱奉母仪。灵芝三万岁，乐府有新词。
柳映金铺丽，菰黏玉俎香。六宫随凤辇，来献九霞觞。
木铎扬宽诏，云翘舞化风。垂衣金殿里，圣德与天通。
翠水冰融尽，雕栊日上迟。东风报花信，先拂万年枝。
露沐千门柳，风萦九畹兰。会听莺出谷，行傍采桑坛。
路寝朝元早，条风应律初。八荒跻寿域，一札下宽书。
玉烛天时正，金穰岁兆丰。华封遥上祝，圣德与天通。
禁御希临幸，宵衣戒未明。余f寓弧矢，劝讲只儒生。
迟日回苍陆，祥霏下庆霄。灵椿储寿嘏，宝册迨琼瑶。
官梅犹注萼，御柳渐垂丝。太母如任姒，深居宝俭慈。
内殿空人礼，猩袍奉玉卮。椒盘勤盥馈，百世有孙支。
野鸡尘掠起，大舶势方张。客子双篙弱，回几得岸当。
贤才思述作，崖石尚磨砻。元才词华丽，颜公笔迹雄。
笔迹因难泯，词华讵可磨。二贤名不朽，千古著山阿。
乐使金花鼓，蛮衣紫锦鞍。蕃官船过界，驿吏报平安。
龙护朝元阁，鹤栖封禅台。中原垂白叟，只望羽书来。
羽扇临玄圃，霓裳上醮坛。九枝松叶冷，千叶杏花残。
露下五愿秋，雨打三杨愁。齐梁才子多，埋在青山头。
郎与新欢浓，侬与旧欢熟。懊恼对行人，当为歌艳曲。
孤馆闻啼莺，日暮脂粉薄。芳醪似泥贱，那得不行乐。
雨认巫山气，江通淫预情。相逢未多时，秋花开古城。
野笋冲泉出，山花避石开。余方有公事，不为等闲来。
羽扇临玄寺，霓衣上醮坛。九枝松叶冷，千叶杏花残。
一丈荒坟上，悠悠落日斜。子孙来祭后，守墓扫松花。
野老从余话，文公在半山。蹇驴追不及，落日寺深关。
守法曾丞相，能文陆左丞。风流如未泯，应作寺中僧。
若问抽添法，纵擒怕觉迟。调停无损益，方始证无为。
真火本无候，时人休强猜。要知端的意，无去亦无来。
沐浴无他术，休寻卯酉中。困眠饥吃饭，无日不春风。
恬淡无思虑，虚无任自然。胎圆神自化，我命不由天。
我是杀心汉，从来无侣伴。尘土不沾身，坐地教人看。
柳态随时秀，花容近酒轻。绿窗京洛语，尽抹早莺声。
自得春风信，开怀待此花。余寒固艰棘，今夕雪斜斜。
夜月闽杯浅，春风楚制轻。故乡空费梦，来此听溪声。
生为大宋臣，死为大宋鬼。一片忠义心，明月照秋水。
蝶舞蜂歌倦，晴蜓看未休。谁知织妇意，方夏已思秋。
尘飞不到处，山色入芒屦。乘兴一长吟，回头已忘句。
鸿飞九天上，人在平地望。尘土与青云，其间能几丈。
画舫茭中出，青山树上斜。浪醒孤客酒，尘盍万人家。
临水送将归，春风折赠时。而今三丈树，元是手中枝。
采鱼秋江上，鸥鸟来相随。荡桨忽惊起，云天碧四垂。
瓦沟初瑟瑟，隐几坐虚白。良久却无声，门前深几尺。
雁影江潭底，秋声浦溆间。吴儿歌一曲，月子几回弯。
闲观造化余，静极悦自性。胡蝶忽飞来，吾心已无竞。
我行且奚适，兴尽忽自返。倒影射清漪，回光在桥板。
幽山寻不浅，归路故迟迟。猿断空山答，人行片月随。
手便筇杖冷，脚厌芒鞋紧。两袖吹松风，东冈复西岭。
溪月知相忆，江云约共吟。夜船书一纸，飞过赤枫林。
几州陵变谷，经月雨为霖。世事今如此，西风动客心。
此地不烧屯，何由壁自赤。意因丹炉烟，焰此千寻石。
蔚然苍石底，有此紫玉钗。本无尘土侵，宁畏霜霰埋。
口有绮语债，长咏菊坡诗。最好重阳景，母鸡肥熟时。
池底看明月，明月在山头。清光连上下，分作两轮秋。
黄精与铭吻，貌同性相反。寄诗径中人，采时高著眼。
本是一顽石，偶如龙角象。至今渴仰人，便作风雷想。
岩根岚雾深，神龙隐其所。莫恃云霄近，容易兴云雨。
云开岩玲珑，一窍入虚空。亦有闾阎事，何当叩上穹。
塞上风尘高，处处寻天马。只在此山中，无人到图写。
旱天无觅处，晓云此无数。只消一缕飞，亦可作甘露。
群山虽叠嶂，大海暗来通。气类倘相应，寸心千里同。
谁将造化手，开此混沌窍。每夜吐月时，九州同一照。
久久终须要，而今未要君。有时闲忆著，大是要知闻。
道格何曾格，言糊又不糊。浑身总是眼，还解识人无。
巍巍颜鲁公，笔正心亦正。凛凛元道州，高节抱幽贞。
后学要说禅，教人学团谜。佛祖意分明，但为传衣偈。
览镜影还在，掩镜影还去。试问镜中人，却归什么处。
李翁卧亭午，春深掩柴荆。忽闻风雨响，疑是勤王兵。
千手一手用，千眼一眼观。用观无差殊，何必许多般。
戌亥重逢日，干坤透迥时。幻身今已脱，明日有丹梯。
在学得益友，结庐得宝邻。自惭蒹葭质，长倚玉嶙峋。
扬鞭策羸马，桥上一徘徊。欲m临涡赋，惭无八斗才。
居民覆其屋，大半施白瓦。山际两三家，如经新雪下。
田中多峭石，苍玉乱欹斜。怪似湘中见，封域近长沙。
吏散铃斋掩，闲眠到日斜。无端是春梦，容易绕京华。
郑声良可厌，闲抱七丝琴。欲识调弦意，理人先理心。
年长身多病，闲钞已试方。未甘先犬马，毕命报恩光。
青山日相对，闲看白云生。谁谓无心出，中含济物情。
晓桉三杯后，闲烹北苑茶。色香俱绝品，雪泛满瓯花。
扁舟宾客少，闲作道家装。迹静心还静，逍遥觉日长。
雨霁轻埃息，闲吟面曲池。游鳞时对掷，双破碧涟漪。
朝来因试笔，闲答故交书。莫怪音尘绝，吾心与世疏。
渐老无功业，闲思惜壮年。桑榆如有得，犹可勒燕然。
晴轩足清趣，闲与鹤开笼。寄语北山侣，无惊蕙帐空。
